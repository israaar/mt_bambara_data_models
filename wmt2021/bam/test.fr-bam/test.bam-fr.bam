Denfitiniw ka ninakili hakɛ bɛ taa fo 30 la miniti kelen kɔnɔ; a bɛ taa fo 40 na ni denyɛrɛniw don.
Farigantɔbaw walima ninakilibana bɛ mɔgɔ minnu na, olu ka ninakili ka teli ka tɛmɛ hakɛ kofɔlen kan.
misali la, ni ka baliku ka ninakiliko hakɛ ye 30 ye ani a bɛ a kɛ ni fanga ye walima ka dan sira la miniti kelen kɔnɔ, o bɛ kɛrɛdimi kofɔ, nka denyɛrɛni ka ninakiliko 60 bɛ kɛrɛdimi kofɔ.
aw bɛ ninakili mankan jateminɛ ka ɲɛ.
Misali:
ni ninakili ka gɛlɛn ani ni a bɛ i n'a fɔ filefiyɛkan, o bɛ sisan kofɔ;
ni mankan bɛ i n'a fɔ gɔrɔntɔkan walima mankan wɛrɛ ninakili degun bɛ min senkɔrɔ, o bɛ a jira ko nɛn; daji manamana dɔ bɛka bɔ ka caya walima fɛn wɛrɛ bɛka fiɲɛ bali ka tɛmɛ ka ɲɛ.
ni banabagatɔ bɛka fiɲɛ sama, aw bɛ a jateminɛ ni a galakakolow bɛka bɔ, ni a kankɔrɔla dingɛ bɛ jigin kosɛbɛ walima ni a golo fɔsɔnnen don,
o bɛ a jira ko gɛlɛya bɛ fiɲɛ tɛmɛni na.
o la aw bɛ jateminɛkɛ nin fɛn ninnu na: ni fɛn dɔ balannen tɛ a kan kɔnɔ.
ni banabagatɔ bɛ sɔgɔsɔgɔ, aw bɛ a ɲininka ni sɔgɔsɔgɔ in tɛka a bali ka sunɔgɔ.
aw bɛ jateminɛkɛ ni kaari bɛ bɔ a ka sɔgɔsɔgɔ fɛ; o kaari hakɛ ni a ɲɛ cogoya ani ni joli de bɛ a la.
dusukun tantanni
aw ye dusukun tantanni teliya ni a kɛcogo ɲuman jateminɛ.
ni mɔnturu bɛ aw bolo, aw bɛ a tantanniko hakɛ jateminɛ miniti kɔnɔ.
ni aw bɛna dusukun tantanni jateminɛ, aw bɛ aw bolokɔniw da banabagatɔ bolokan na, i n'a fɔ a bɛ jaw la cogo min (aw kana a kɛ ni aw bolokɔnikunba ye, aw ye a kɛ ni bolokɔni tɔw ye).
ni aw tɛ se ka dusukun tantanni jateminɛ bolokan na, aw bɛ a ɲini a tamanda la.
a laban na, aw bɛ se ka aw tulo da a disi la ka a dusukun tantankan lamɛn (walima aw bɛ se ka a kɛ ni dusukun tantankan lamɛnnan ye ni dɔ bɛ aw bolo).
ni mɔgɔ bɛ sɛgɛnlafiɲɛbɔ la waati min o tigi dusukun tantanni hakɛ ɲuman de filɛ:
mɔgɔkɔrɔbaw ta ye . . . . . tantanko 60 ye ka se 80 ma miniti kɔnɔ
Denmisɛnniw ta ye . . . . . tantanko 80 ye ka se 100 ma miniti kɔnɔ
denw ta ye . . . . . . . . . . . tantanko 100 ye ka se 140 ma miniti kɔnɔ.
a ka ca a la mɔgɔ dusukun tantanni bɛ teliya ni a bɛ fangalabaara la walima ni farigan bɛ a la.
a ka a la fana waati o waati, ni dɔ farala mɔgɔ farikolo funteni hakɛ kan ni degere kelen ye, 20 hakɛ fana bɛ fara dusukun tantanni kan.
aw ye banabagatɔ gɛlɛn dusukun tantanni ni a farikolo funteni hakɛ jateminɛ tuma bɛɛ ka fara a ninakilicogo fana kan ka olu sɛbɛn:
a nafa ka bon ka jateminɛ kɛ dusukun tantanni na.
misali la:
dusukun tantani sumaya ni a teliya bɛ se ka jatigɛ kofɔ .
dusukun tantanni teliya ni a cuncunnen o bɛ se ka kɛ dusukunnabana ye .
Fariganbagatɔ dusukun tantanni sumayali, o bɛ se ka kɛ tifoyidi taamasiɲɛ ye .
Tansiyɔn tacogo
Tansiyɔn tacogo dɔnni nafa ka bon kɛnɛyabaarakɛlaw ni lajiginnimusow ma.
a nafa ka bon kosɛbɛ sango ni aw bɛka nin mɔgɔ ninnu lajɛ:
Musokɔnɔmaw.
Denbaw, ka kɔn jiginni ɲɛ ani jiginni kɔfɛ.
basi caman bɛka bɔ mɔgɔ min kɔnɔ walima a fari kɔ kan .
mɔgɔ min jatigɛlen don , ka a sababu kɛ faritɛnɛ dɔ ye min bɛ laban ni faritɛnɛbana ye.
mɔgɔ minnu si bɛ san 40 ni kɔ la.
mɔgɔ minnu girinya hakɛ dantɛmɛnen don .
taamasiɲɛ dɔw bɛ yen ni olu bɛ mɔgɔ min na i n'a fɔ: dusukundimi , kunkololabana walima ninakili degun, kunkolodimi tuma bɛɛ, funu, Sukarodunbana ɲɛgɛnɛkɛbana basigilen walima jolisirafunu ni dimi bɛ a la .
Tansiyɔn jugumanba tun bɛ mɔgɔ minnu na ka kɔrɔ .
muso minnu bɛka bangekɔlɔsifurakisɛw ta walima u bɛ a fɛ ka u ta .
Tansiyɔntalan suguya caman bɛ ye nka yan an bɛna kuma fila de kan.
fɛn finilama min bɛ siri mɔgɔ bolokan na ni sumanikɛlan bɛ a la
Tansiyɔntalan jima min bɛ mɛrikiri hakɛ jira.
ni aw bɛ mɔgɔ ka tansiyɔn ta:
aw ye a kɛ cogo bɛɛ la a tigi ka a lafiɲɛ ani a ka a hakili sigi.
Farikoloɲɛnajɛ, dusubɔ, siran walima dusumangoya, olu ye kow ye minnu bɛ se ka tansiyɔn yɛlɛn ani ka jaabiw di, jaabi minnu tɛ tiɲɛ ye.
aw bɛna ko min kɛ, aw bɛ o ɲɛfɔ ka ɲɛ walasa aw kana bala banabagatɔ la ani ka a lasiran.
aw bɛ fini bɔ aw bolokan na ka fɛn finilama in siri a la.
aw bɛ balon fiɲɛbɔyɔrɔ datugu ka ɲɛ.
aw bɛ fiɲɛ kɛ fɛn finilama in na fo mɛrikiri ka se milimɛtiri 200 ni kɔ ma.
aw bɛ dusukun tantanni lamɛnan da nɔnkɔn kuruda dingɛ kɔnɔ.
aw bɛ dusukun tantankan lamɛn ka ɲɛ waati min aw bɛka fiɲɛ bɔ fɛn finilama na.
waati min sumanikɛla kɔnɔ kalani (walima mɛrikiri hakɛ) bɛka jigin dɔɔni dɔɔni, aw bɛ nimero fila sɛbɛn:
ni aw ye dusukun tantankan mɛn dɔrɔn, aw bɛ nimero fɔlɔ ta.
o bɛ kɛ ni fɛn finilama kɔnɔ fiɲɛ jiginna ka kɛɲɛ ni tansiyɔn yɛlɛnnenba ye (systolique walima tansiyɔn yɛlɛnnen).
Tansiyɔn bɛ yɛlɛn ni dusukun ye a kuru ka joli seri jolibolisiraw fɛ.
mɔgɔ kɛnɛman ka tansiyɔn yɛlɛnnenba ye milimɛtiri 110 fo ka se 120 ma.
aw kɛtɔ ka fiɲɛ bila aw bɛ dusukun tantankan lamɛn ka ɲɛ.
aw bɛ nimero filanan ta waati min dusukun tantanni fanga bɛka dɔgɔya walima ka tunu.
o bɛ kɛ ni fɛn finilama kɔnɔ fiɲɛ jiginna ka kɛɲɛ ni tansiyɔn jiginnenba ye (diastolique walima tansiyɔn jiginnen).
Tansiyɔn bɛ jigin dusukun tantanniw ni ɲɔgɔn cɛ, waati min dusukun bɛ a lafiɲɛ.
o nimero ɲuman ye milimɛtiri 60 ye fo ka se 80 ma.
ni aw bɛna mɔgɔ min ka tansiyɔn sɛbɛn ka a mara, aw bɛ tansiyɔn yɛlɛnnen ni a jiginnen bɛɛ sɛbɛn.
baliku ka tansiyɔn ɲuman (PV) ye 120/80 ye. O bɛ sɛbɛn nin cogo in na:
walima
120 ye sanfɛ nimero ye (systolique tansiyɔn yɛlɛnnen)
80 ye duguma nimero ye (diastolique tansiyɔn jiginnen).
a ka fisa kɛnɛyabaarakɛlaw ka a fɔ sanfɛ nimero walima duguma nimero min tɛ systolique ni diastolique ye. Mɔgɔ min ka tansiyɔn ye 160/110 ye, o tigi ka kan ka jate i n'a fɔ mɔgɔ min ka tansiyɔn yɛlɛnnen don.
ni o tigilamɔgɔ girinya hakɛ dantɛmɛnen don; a ka kan ka ko bɛɛ kɛ walasa ka dɔ bɔ a girinya la, ni o ma se ka kɛ a ka kan ka furakɛ.
a kɛcogo ɲuman na, ni nimero tɛ 100 bɔ walima ni nimero bɛ 160 sanfɛ, o bɛ a jira ko tansiyɔn yɛlɛnnen don ani a ka kan ka furakɛ (balo nafama dunni walima ni furaw ye).
Tansiyɔn ɲuman ye 120/80 ɲɔgɔn ye baliku fɛ nka yɛlɛma fɛn o fɛn bɛ 100/60 ni 140/90 cɛ, olu bɛɛ ka ɲi.
mɔgɔ min ka tansiyɔn jiginnen don tuma caman, o tigi man kan ka jɔrɔ.
Tansiyɔn min bɛ 90/60 ni 110/70 cɛ, min bɛ a jira ko a jiginnen don ka tɛmɛ a ɲuman kan, o bɛ a jira ko a tigilamɔgɔ bɛ mɛn si la ani ko a tɛna dusukunnabana walima kunkololabana sɔrɔ.
Tansiyɔn ka bala ka jigin tɛ taamasiɲɛ ɲuman ye sango ni a jiginna 60/40 duguma.
Kɛnɛyabaarakɛlaw ka kan ka kɔlɔsilikɛ kosɛbɛ sango ni u bɛka mɔgɔ furakɛ, basi caman bɛka bɔ mɔgɔ min na walima mɔgɔ min bɛna kirin .
ɲɛkisɛw
aw ye ɲɛkisɛ jɛman jateminɛ
ni a bɛ a cogo la walima ni a bilennen don walima ni a kɛlen don nɛrɛmuguman ye.
aw ye jateminɛ kɛ fana ni yɛlɛma bɛ ɲɛ filɛlicogo la.
aw ye a ɲini banabagatɔ fɛ a ka a ɲɛkisɛ layɛlɛ sanfɛ, ka a lajigin duguma, ani ka a lataa kɛrɛ ni kɛrɛ la.
ɲɛkisɛ basigibaliya ni a yɛlɛmayɛlɛmacogo bɛ se ka kɛ kunsɛmɛnabana dɔ ye.
aw ye ɲɛ finman cogoya lajɛ.
ni aw ye a ye ko a ka bon kosɛbɛ, o bɛ se ka kɛ jatigɛ ye .
nka ni a ka dɔgɔn kosɛbɛ o fana bɛ se ka sɔrɔ bagamafɛn walima furakisɛ suguya dɔw tali ye banabagatɔ fɛ.
ni a yɔrɔ jɛlen don, o bɛ ɲɛkanfalaka walima kansɛribana kofɔ .
aw ye ɲɛkisɛ fila sanga ɲɔgɔn ma, aw ka jateminɛ kɛ danfara la u fila ni ɲɔgɔn cɛ; kɛrɛnkɛrɛnnenya na ɲɛ finman kɛcogo:
ni aw ye a kɔlɔsi ko banabagatɔ ɲɛkisɛ finman kelen ka bon ni kelen ye, aw bɛ taa ni a ye dɔgɔtɔrɔso la joona.
ɲɛkisɛ min finman ka bon ni dimi bɛ o la kosɛbɛ, ni a yɔrɔ ka gɛlɛn ani ni o tɔɔrɔ bɛ banabagatɔ lafɔɔnɔ, o bɛ ɲɛdimi dɔ kofɔ min bɛ sɔrɔ tansiyɔnbana fɛ ani a bɛ se ka laban Fiyentɔya la.
ɲɛkisɛ min finman ka dɔgɔn ni dimi bɛ o la kosɛbɛ o ye bana ye ɲɛmɔgɔni na min kasaara ka bon kosɛbɛ .
mɔgɔ min kirinnen don walima mɔgɔ min ye kasaara sɔrɔ ni o tigi ɲɛkisɛ finman kelen ka bon ni kelen ye, o bɛ se ka a jira fana ko fiɲɛ bilala kunsɛmɛ na .
mɔgɔ min kirinninen don walima mɔgɔ min gosira a kunkolo la aw ye o tigi ɲɛkisɛ fila finman jateminɛ tuma bɛɛ ni kelen man bon ni kelen ye.
Tulow, Kankɔnɔna, ani Nu
Tulow: Aw ye jateminɛ kɛ ni dimi bɛ tulo kɔnɔ walima ni aw ye tulo sama ni a bɛ a tigi dimi kojugu, o ye tulolabana taamasiɲɛ ye.
ni aw ye tulo sama ni dimi bɛ a la o ye bana taamasiɲɛ ye tulowo kɔnɔ .
aw ye jateminɛ kɛ taamasiɲɛw na minnu bɛ a jira ko nɛ walima dimi bɛ tulowo kɔnɔ.
aw bɛ se ka tulo kɔnɔna lajɛ ni tɔrɔsi fitini dɔ ye, nka aw kana kala, alimɛtikisɛ walima ɲinsɔkɔbɛkala don tulo kɔnɔ abada.
aw ye a jateminɛ fana ni banabagatɔ bɛ mɛnni kɛ ni a tulo kelen ye ka tɛmɛ kelen kan.
aw ye aw hakili to a la tuma bɛɛ ka den kumabali tulo lajɛ ni a tɛ a dimi, kɛrɛnkɛrɛnnenya na waati min farigan ni mura bɛ a la.
a ka ca a la o waatiw la den bɛ kasi kojugu ka a sababu kɛ dimi gɛlɛn ye.
Kankɔnɔna ni Dakɔnɔna: Aw ye dakɔnɔna ni kankɔnɔna lajɛ ni tɔrɔsi fitini dɔ ye walima tile kɔrɔ.
walasa ka dakɔnɔna lajɛ, aw bɛ kutu dɔ kala da nɛn sanfɛ ka a lajigin walima aw ka a ɲini banabagatɔ fɛ a ka fɔ "ahhhh..."
aw ye a lajɛ ni kankɔnɔna bilennen tɛ ani fana ni kankɔnɔjuruninw fununen tɛ walima ni nɛ bɛ a yɔrɔ dɔw la.
aw ye dakɔnɔna jateminɛ ni dimi tɛ ɲitara la, ni joli tɛ dakɔnɔ, ni dimi tɛ nɛn na, ni ɲi dɔw tolilen tɛ, ni nɛ walima bana wɛrɛ tɛ u la.
Nu: nuji bɛ bɔ walima nu gerennen don wa? (aw ye jateninɛ kɛ den ninakilicogo la).
aw ye yeelen jɔ nu kɔnɔ ka a lajɛ ni falaka, nɛ, ani joli tɛ a kɔnɔ.
aw ye a lajɛ fana ni a bilennen tɛ, ni a tɔnnen tɛ walima ni a kasa tɛ bɔ. Aw ye a sɛgɛsɛgɛ ni mura basigilen walima binjalanmura tɛ banabagatɔ in na (sɛbɛn ɲɛ Ɲɛdakololabanaw).
golo
a nafa ka bon ka banabagatɔ farikolo fan bɛɛ lajɛ hali ni o ye a sɔrɔ bana man jugu.
kɛrɛnkɛrɛnnenya la ni denmisɛn don walima ni den don, aw bɛ u ka fini bɛɛ bɔ
ka u lajɛ ni taamasiɲɛ yeleke tɛ u fari la. Misali la:
Joliw, jogindaw, walima ni kala sarannen tɛ fari yɔrɔ dɔ la.
Kurukuru, walima pɛrɛnda golo la.
nɔ walima taamasiɲɛ yeleke wɛrɛw.
dimi ni fari bilenni a kalayali, ni dimi bɛ a la ani ni a bɛ tɔn, olu ye (bana taamasiɲɛ ye).
gɛnɛgɛnɛ (kuru min bɛ sigi kan, kaman, ani woro kɔrɔ)
kuru yelekew.
Kunsigiw bɔnni walima u ɲɛ yɛlɛmani ni u mɛnɛmɛnɛbaliya (sɛbɛn ɲɛ Fasani bɛ den minɛ barisa a tɛ dumuni dafalen dun).
ɲɛsiw bɔnni (kuna; sɛbɛn ɲɛ Kuna).
waati o waati ni aw bɛ denmisɛn fitiniw lajɛ, aw ye jateminɛ kɛ nin yɔrɔ ninnu na: u bobara ni ɲɔgɔn cɛ, u dogoyɔrɔw, u bolokɔniw ni ɲɔgɔn cɛ, u senkɔniw ni ɲɔgɔn cɛ, ani u tulo kɔfɛlaw. Aw bɛ aw hakilito u kunsigi kɔrɔlaw fana na ni ɲimi ni dabi ani kurukurumisɛnniw tɛ a kɔrɔ.
walasa ka gololabanaw taamasiɲɛw sidɔn, aw ye sɛbɛn ɲɛ Sigida 15 Wololabanaw lajɛ.
kɔnɔbara
ni kɔnɔdimi bɛ banabagatɔ la, aw ye a ɲini ka a dɔn dimi bɛ kɔnɔ yɔrɔ min na.
aw ye banabagatɔ ɲininka ni dimi bɛ tugu walima ni a bɛ wuli ni ka mada i n'a fɔ kɔnɔnugutigɛ walima tɔgɔtɔgɔnin.
ni aw bɛ kɔnɔbara lajɛ, aw bɛ a sɛgɛsɛgɛ ni a tɔnnen tɛ walima ni kuru yeleke tɛ a la.
tuma dɔw la dimi bɛ fari yɔrɔ min na o bɛ se ka bana suguya kofɔ. .
aw ye fɔlɔ ka banabagatɔ ɲininka, a ka a fɔ a yɔrɔ min bɛ a dimi.
o la aw bɛ a kɔnɔbara fanw digidigi ni aw bolokɔniw ye walima aw bɛ a ɲini ka a dɔn a yɔrɔ min bɛ a dimi kosɛbɛ.
aw bɛ digidigili daminɛ dimi tɛ yɔrɔ min na ka taa dimimayɔrɔ la.
ni a ye a jira ko a kiniyanfan bɛ a dimi, aw bɛ a daminɛ numanyanfan fɛ.
ni aw bɛ banabagatɔ kɔnɔbara digidigi, aw bɛ a jateminɛ ni a bɛ a lamaga walima ni a kɔnɔbara ka gɛlɛn ani ni a tɛ digidigili kun.
o bɛ se ka kɛ kɔnɔnabana taamasiɲɛ ye , a mana kɛ cogo o cogo, bana jugu dɔ taamasiɲɛ don. Ni aw sɔmina ko kɔnɔnabana walima bɛlɛnin don, aw ye "Aw ye a tigi legelege," o ɲɛfɔlen don sɛbɛn ɲɛ Banabagatɔ ka bɛlɛni sɛgɛsɛgɛcogo na.
aw ye a lajɛ fana ni kuru yeleke dɔw tɛ kɔnɔbara la.
ni dimi bɛ banabagatɔ kan waati bɛɛ ka fɔɔnɔ kɛ a senkɔrɔ ni a mɛnna a ma banakɔtaa sɔrɔ tile caman kɔfɛ aw ye aw tulo da a kɔnɔ na ka a lajɛ ni a bɛ mankan bɔ i n'a fɔ nin ja in:
ni aw ma mankan fosi mɛn miniti fila kɔnɔ, o ye taamasiɲɛ juguba ye.
aw ka kan ka dɔgɔtɔrɔ ɲini o yɔrɔ bɛɛ la (aw ye sɛbɛn ɲɛ nugu gerenni lajɛ min bɛ kuma nugu gerenni kan).
aw ye a dɔn ko kɔnɔbara mankantan bɛ i n'a fɔ wulu sumannen.
aw ye aw yɛrɛ kɔlɔsi!
ja minnu bɛ duguma olu bɛ dimi yɔrɔw jira minnu bɛ sɔrɔ kɔnɔbara la.
furudimi
Bɛlɛnin
nin yɔrɔ bɛ i dimi fɔlɔ (sanfɛ)
o kɔfɛ yan (duguma)
fiye
waati dɔw la dimi bɛ bɔ i kɔ la
biɲɛ
waati dɔw la a bɛ bɔ i disi la
Ɲɛgɛnɛsiraw (sɛbɛn ɲɛ Ɲɛgɛnɛsiralabana damadɔw)
kɔnɔ walima barakɔrɔdimi tuma dɔw la dimi bɛ bɔ cɛmancɛ la ka taa barakɔrɔla la
den dalen denso kɔ kan
dimi kɛrɛ kelen walima kɛrɛ fila bɛɛ la waati dɔw la a bɛ bɔ i kɔ la
Kɔlɔsili: ka kunnafoni sɔrɔ kɔdimi ni a sababu jɔnjɔnw kan, aw ye sɛbɛn ɲɛ Kɔdimi lajɛ.
Fasaw ni Jolisiraw
ni mɔgɔ min fari ka girin a kan, a fanga ka dɔgɔn, walima a tɛ se a fari fan dɔ kɔrɔ, ni aw bɛ o tigilamɔgɔ lajɛ: aw bɛ a taamacogo ni a lamagacogo lajɛ.
aw bɛ a lajɔ, ka a lasigi walima ka a laada ka tila ka a fari fan fila bɛɛ sanga ɲɔgɔn ma.
Ɲɛda: Aw ye a ɲini banabagatɔ fɛ a ka yɛlɛ, a ka ɲɛ yɛlɛ kosɛbɛ, a ka ɲɛ mɔgɔmɔgɔ, o kɔ a ka a ɲɛ datugu ka a bisi.
aw ye aw hakili to fiɲɛ bɛɛ la.
ni gɛlɛya in nana nacogo balalen na, aw ye kɔlɔsili kɛ ni jolida dɔ tɛ kunkolo la , walima ɲɛda jolisiraw salen tɛ walima jatigɛ .
nka ni o ye a sɔrɔ degun in nana dɔɔni dɔɔni, o bɛ se ka kɛ kungolosɛmɛlabana dɔ ye.
aw ye dɔgɔtɔrɔ ka dɛmɛ ɲini.
ani fana aw ye ɲɛ komicogo jateminɛ, ani ɲɛkisɛ finman bonya hakɛ jateminɛ ani yeli dan.
bolo ni senw:
aw ye fasa fanga dɔgɔya jateminɛ.
aw ye bolow ni senw jateminɛ walima ka sanga ɲɔgɔn ma.
aw ye banabagatɔ taamacogo ni a lamagacogo kɔlɔsi.
ni farikolo fasaw tɛ u cogo la walima ni u fanga ka dɔgɔn, a bɛ se ka kɛ balodɛsɛ ye walima bana kuntaalajan dɔ i n'a fɔ sɔgɔsɔgɔninjɛ.
aw ye a fɔ a ye a ka a bolokɔniw gɛrɛntɛ ka u bisi walasa aw ka a tɛgɛw fanga jateminɛ.
o kɔ aw bɛ a ɲini a fɛ a ka aw bolo digi ani ka a sama ni a senw ye.
Jurukisɛ suguya bɛɛ walima sumanikɛlan suguya bɛɛ bɛ se ka kɛ bolow ni senw danfara jateminɛnan ye.
aw ye a fɔ a ye a ka a bolow latilennen to ka sɔrɔ ka a tɛgɛw munumunu.
aw ye aw hakili to bolokala fanga ntanya ni yɛrɛyɛrɛ cogow bɛɛ la.
a bɛ a da a kɔ kan ka a sen kelen kɔrɔta o kɔ ka tɔ kelen fana kɔrɔta.
Halibi, fanga tɛ fasaw la walima ni fanga tɛ farikolo yɛrɛ de la o bɛ balodɛsɛ jira walima bana basigilen (min mɛnna), i n'a fɔ sɔgɔsɔgɔninjɛ.
nka ni fasaw fanga dɔgɔyacogo tɛ kelen ye walima a ka jugu fan kelen fɛ, o bɛ se ka kɛ senfagabana ye ni denmisɛn don; ni mɔgɔkɔrɔba don, o bɛ se ka kɛ kɔkololabana ye, jolida kɔkolo la walima bana balalen (kasaara: min bɛ joli bali ka se kunsɛmɛ fan dɔw la).
aw ye fasaw kelen kelen jali ni u kalaya hakɛ jateminɛ
ni dagalaka jalen don walima ni da tɛ sɔn ka yɛlɛ o bɛ se ka kɛ tetanɔsibana ye , jolida jugumanba dɔ ye mɔgɔ kan kɔnɔ .
ni a tigi kan walima a kɔ jalen don, ka a jan ka taa kɔfɛ, o bɛ se ka kɛ kanjabana ye denmisɛn na min ka bana ka jugu kosɛbɛ.
ni a tigi kunkolo tɛ se ka a senw ni ɲɔgɔn cɛ sɔrɔ, o bɛ se ka kɛ kanjabana ye .
ni denmisɛn fasaw jalen don waati bɛɛ, walima ni a yɛlɛmacogo falenna, o bɛ se ka kɛ farifanbɛɛdimi ye min bɛ kalisiyɔmu ntanya kofɔ a fari la .
ni mɔgɔ bɛ bala ka ja, a bɛ to ka ja ka kirin, o bɛ se ka kɛ ninakili degunni ye .
ni o ninakili degun ninnu bɛ kɛ waati bɛɛ, o bɛ se ka kɛ kirikirimasiɲɛ ye .
ni u ye banabagatɔ min sɔrɔ, o sababu ye farigan jugumanba ye , walima farilajidɛsɛ walima nɛgɛtigɛbana.
ni aw sɔmina ko nɛgɛtigɛbana bɛ mɔgɔ dɔ la, aw ye sɛbɛn ɲɛ Tetanɔsi (Jaŋɔyin / nɛgɛtigɛbana) lajɛ.
walasa ka a dɔn mɔgɔ bolo, a sen walima a fari fan wɛrɛ salen don:
aw ye a fɔ a ye a ka a ɲɛw datugu.
aw ye a fari fan dɔw sɔgɔsɔgɔ walima ka magamaga u la.
aw ye a tigi ɲininka ni a bɛ bɔ a kalama ni fɛn kɛra a la, a ka o fɔ.
mɔgɔ fari fan dɔ sali bɛ se ka kuna kofɔ.
mɔgɔ bolo fila walima a sen fila sali sababu bɛ se ka kɛ Sukarodunbana walima kuna ye.
farikolo fan dɔ sali bɛ se ka sɔrɔ Kɔkololabana fɛ walima jolida dɔ fɛ.K'an sì !
dɔrɔgu kɛlɛli
a kɛra ɲagali ko ye.
a kunna ka di.
i fa ɲɛnafin b'i la wa ?
ne
u ye Daniɛl labɔ warabaw dingɛ kɔnɔ.
a bɛ ɲɔ don bɔrɔ kɔnɔ.
ni Ala sɔnna a ma.
ji suma
an b'a fɛ ka sira ɲini sisan.
Sani dugu ka jɛ
Ala bɛ fɛn bɛɛ dɔn.
Nɛrɛsun bɛ denni daminɛ awirilikalo la, ka mɔ zuwɛnkalo la.
an ka ɲagali ɲɔgɔn fɛ !
misali ta
a tɔgɔ bɔra ne kɔnɔ.
Seyidu ye tiyatiribɔla ye.
a yɛrɛ den
wale kɔnɔrɔ
Ɲininkalitomi bɛ sigi Kumasen laban na k'a jira ko ɲininkali don.
Ala ka to i fɛ.
i ni tìle !
ni Ala tɛ, fɛn bɛɛ ye fu ye.
i kana kɛ salabaatɔ ye i ka baara la.
ni san nana, lajɛli tɛna bɔ.
gafe bɛ ne bolo.
n bɛ jigin ɲɛfɛ pilaki la.
i bɛ joli fɛ ?
kunun ne
kɔlɔn sen
Amidu y'u jaabi ko, " ... "
a bɛna mɔgɔ welelenw jira an ma.
isamɛn sɔrɔ
Npiyɛ ye denkɛ naaninan tɔgɔ ye.
Jatekalan na, tiirinin bɛ dɔbɔli jira.
nin
bolokɔni kelen tɛ se ka bɛlɛ ta.
ɲɔ bɛ ɲini ka dɛsɛ.
Ala, an bɛ barika da i ye i ka kantigiya kosɔn.
peresidan Modibo Keyita fatura a san 26 ye ɲinan ye.
a bangera Bamakɔ san 1938.
fasokanw yiriwali
a se bɛ n ye.
Nsan ye denkɛ filanan tɔgɔ ye.
hakɛ to !
kɔnɔdimi juguyara.
nà lɛrɛ saba waati la.
Wahabiya b'a bolow minɛ a selitɔ.
tɔni 1 ye kilo 1000 ye.
i y'a faamu ?
waati jumɛn ?
ne tulo b'i la.
nɛgɛ kanɲɛ segin tɛmɛnna ni sanga binaani ni duuru ye.
ni midi sera, ne bɛ misiw foni ka ji di u ma.
a bɔra tile naani tɛmɛnɛn kɔ.
a fɔ n ye.
a ɲininka yala ni a bɛ taa Bamakɔ bi.
sira ɲuman ta
an ka Ala deli a ye.
i b'i muso de kisi wa tari sonsan de ?
an bɛnna sara la.
Tijani solila ka wuli poyi sanni fajiri kanɲɛ fɔlɔ.
n mago bɛ X la
k'a ta numan fɛ ka t'a bila kinin na
bala fɔ
Awa bɛ na nɛnɛ ni kɔgɔ b'a la.
ne m'a ye fɔlɔ.
ji kalan
a ka kan ni saya ye.
dogo la
sosow de bɛ sumaya bila mɔgɔw la.
min bɛ a yɛrɛ majigin, o na kɔrɔta.
Mali jamana: jama kelen - kuntilenna kelen - ŋaniya kelen
sigilan ye bileman ye.
nɔnɔ kumu
i lafiya dɔɔnin !
i kun di
a bɛ bala fɔ koɲuman.
i kana boli !
kɔmɔ ye jo farin ye.
a ka kegun i n'a fɔ sonsan.
Ala ka tile ɲuman ban !
n bɔra Gawo a tile fila ye bi ye.
yan ni Segu cɛ ye waati jòli ye ?
ne tun bɛ denmisɛnw kalan salon.
Surɔ, ne ye Faransi arajoso lamɛn.
a ye bi jɛ.
X fara Y kan
ɲɔ, gan ni bɛnɛ bɛ tigɛ.
Fɔlɔfɔlɔ, an ka mɔgɔkɔrɔbaw tun bɛ denmisɛnw lajɛ̀.
Nabaa ye taabaa ye.
duba bɛ nili la ka tɛmɛn sɔrɔli kan.
Palɛ dɛ Kɔngɛrɛ
dugu cɛmancɛ la
n dɔgɔkɛ ma furu kɛ fɔlɔ.
saraka jenita
Dawuda bɛ malo wɔrɔ mansin na.
dɔgɔkun nata
dumuni mɔna.
Subaga bɛ se k'i yɛlɛma ka kɛ jakuma ye.
malo kanta ka ca.
mɔgɔ caman
i somɔgɔw ka kɛnɛ ?
a ma i wele. A ye ne
Garibuw bɛ yaala ka dumuni ɲini, barisa morikɛ ka dumuni t'u bɛɛ bɔ.
i sìra hɛrɛ la wa ?
mɔgɔ cayara fo sigiyɔrɔ ma sɔrɔ tun.
u bɛnn'a kan ko Amidu ka taa.
Yesu ye kibaru duman lase a ka kalendenw ma.
nin cɛ ye ne fa ye.
du fila bɛnna furudon na.
den ye kasi daminɛ.
mùn wɛrɛ
Samatasɛgɛ ye jɔyɔrɔ naaninan sɔrɔ.
an kà taa !
da kɔnkɔn
a tɛ na fɔ ni mɔgɔ taara a wele.
a wulila ka se mɔgɔkundama na.
sogo lamaga
i ye ɲɔ sugu jumɛn dan ?
an bɛ i tɔgɔ bonya.
nimisa t'a la.
nà yan !
se sɔrɔ X kan
a taara alamisa tɛmɛnɛn.
n bɛ bamanankan kalan.
marifa ci
gudɔrɔn tigɛ
bo kɛ
ne miiri la...
a b'a ka layidu dafa.
yɛlɛ ko don.
u ma foyi fɔ mɔgɔ si ye.
i kana siran !
a tɛ surɔfɛn minɛ.
nkalon tigɛ
tɔgɔ da X la
ji ka goni.
i bɛ fara i kininbolo fɛ.
bi ye alamisa ye.
Warimisɛn b'i bolo wa ?
X kan minɛ
Farafinna tilebinyanfan tun tilalen bɛ Angilɛw ni Tubabuw cɛ.
kalan nege tɛ u la.
i da minɛ !
u bolila ka taa lakɔli la.
a bɛ kasi barisa a ɲɛ t'a ba la.
i ni se !
minnɔgɔ y'a minɛ.
digi X la
a nalolen don i n'a fɔ suruku.
wuli !
an bɛ ɲini ka se Bamakɔ.
i
i sunɔgɔra kosɛbɛ ?
saraka bɔ
Farikoloɲɛnajɛ bɛ kɛnɛya sabati.
Ala k'a ban pewu !
Kidali
fifa, fifa
Ala k'an bɛɛ dɛmɛ !
n bɛ kini fɛ. N bɛ to fana fɛ.
Ali baarakɛtɔ tɛ baro kɛ.
n ye lakɔli daminɛ ka n si to san 5 la.
gundo mara
sugu bɛ jɔ alamisadon o alamisadon.
misiden tɔlɔlen
i ɲɛw tereke
n bɛ se ka bamanankan kàlan.
a cɛ ka jugu.
Sirabakasara y'a sɔrɔ.
n
baara damìnɛ̀na.
an bɛ arajo lamɛn.
nɔnɔ ye jimafɛn jɛman ye min bɛ bɔ bagan dɔw la i n'a fɔ misi, saga, ba, ɲaamɛ, walasa k'u denw balo.
gɔngɔn caman bɛ sira kan.
tele faga
suw sɔn
Pari bɛ Faransi saheliyanfan fɛ.
Dute ka kalan.
i bɛ mun fɛ ?
i kinin fɛ
den sɔrɔ
ɲɛnatɔmɔli kɛ
Mali ye se sɔrɔ Kenya kan.
ne tɛ taa yɔrɔ jan.
jɔn bɛ se ka jurumuw yafa Ala kelen kɔ ?
i hakilinan ye mun ye ?
ka se n'i ɲuman ye !
a kumana ka tɛmɛn miniti mugan kan.
kasi ko don.
kɔngɔ b'a la.
foro bulukulen, u ye danni kɛ.
N'i taara sugu la, i bɛ ne ba ye.
a janya ye mɛtɛrɛ saba ye.
sogo kɛnɛ
ɲɛnamaya banbali
wajibi don.
ka dɔ fara a ka dɔnniya kan
a tun man nɔgɔn.
a fɔ tun !
a bɛ jiri kɔrɔ.
i bɛ mun dun daraka la ?
fini nɛrɛmuguman tun bɛ muso kan na.
a kan bɛ wari dɔrɔn ma.
Kamiw b'u ɲɛmɔgɔ tɔn de filɛ.
a man kɛnɛ.
Ala batobaa
sɛ worotilen
a fura ye mun ye ?
X sanga Y ma
bonya da X kan
X don Y kɔnɔ
a ye jɛn ɲini a fa n'a ba fɛ, olu y'a yamaruya.
cɛkɔrɔba sigilen ɲɛ bɛ fɛn min na, kamalen jɔlen ɲɛ t'a la.
i jɛyalen b'a la ?
Ala deli
Kaja kamalen ye Nuhun ye.
i ka nakɔ ɲɛna tɔw ye.
n bɛ yaala la.
an nàna ɲɔgɔn fɛ̀.
ni muso bɛ laada la, a tɛ sun, a tɛ seli.
i ni baraji !
Araba, ɔkutɔburukalo tile 8 san 2003
n ma na sanni na, n bɛ yaalayaala dɔrɔn dɛ.
jɔ fili
n ye mobili fa esansi la kunun.
mɔgɔ bɛɛ ni a cogo.
a siranna.
a kɛra fama ye dɛ !
ne wa ?
Kalankow minisiriso
Subaga bɛ mɔgɔ joli de min.
Pili t'a la.
faantanya kɛlɛ
a ɲiginnen don.
ne b'a fɛ ka kunkolo gana.
midi waati
a bɛɛ ka kan n ye.
jiri min bɛ nakɔtu cɛmancɛ la, Ala ko an kana o den dun.
namasa ka di.
fama ka fisa ni kɔmunike ye.
funteni
kalo kura
i kan kɔrɔta dɔɔnin !
nbuuru gɔsi
Fanta ma sɔn ka ɲɔ susu.
a bɛ sùnɔgɔ.
a bɛ fɔ ko sɛnɛkɛla ye Mali ntuloma ye.
Ayi ! n tɛ siyɔ dun dɛ !
kalo tɛmɛnen
a bɛ ɲɛfɛ.
diɲɛ bɛ ka yɛlɛma.
Ala ka kuma
X ni Y bɛnna Z la.
i bɛ ka min fɔ, a tɛ k'o faamu.
X san Y ye
kunun kalansen bɔra n kɔnɔ.
X da susu
a
waati jumɛn b'i bolo ?
a tulo ka gɛlɛn.
tile ka farin.
ko dì ?
sagajigi
ne m'a dɔn.

28.
Ala b'a laɲini ka sariyaw fɛgɛnya aw kan, hadamadennin danna ka kɛ fɛn laafulen ye.
29.
Hee aw mɔgɔ minnu limaniyana, aw kan'a' ka nafolow dun aw ni ɲɔgɔn cɛ ni nkalon ye.
nka jago kɔni bɛ daga n'a kɛra ni jɛn ye aw ni ɲɔgɔn cɛ.
a' kan'aw yɛrɛkunw faga, Ala ye masa hinɛbaga ye aw la.
30.
ni mɔgɔ min ye o kɛ dansagon ni tɔɲɔni kama, a mɛɛn o mɛɛn, an bɛn'o jeni tasuma na, o kɛra ko nɔgɔn ye Ala ma.
31.
aw gɛnna jurumuba minnu na, n'a' y'a' mabɔ olu la, an b'a ka jurumu misɛn kɛlenw yafa aw ye, k'aw ladon donyɔrɔ ɲuman na.
32.
aw kana nata fɛnw nɔfɛ Ala y'aw dɔ fisaya ni dɔ ye ni min ye. niyɔrɔ bɛ cɛw ye ka bɔ fɛnw na, u ye min kɛ. niyɔrɔ fana bɛ musow ye ka bɔ fɛnw na, u ye min kɛ.
a' ye Ala deli a ka fisamantiya la, a' k'a dɔn Ala kɛra fɛn bɛɛ lajɛlen dɔnbaga ye.
33.
an ye ciyɛntabagaw kɛ u kelen-kelen bɛɛ la, fɛn na, bangebaga fila ni masurunyamɔgɔw bɛ min to. Aw kininbolow ye layidu siri mɔgɔ minnu fɛ, a' y'olu niyɔrɔ ciyɛn di u ma. A' k'a dɔn Ala kɛra seere ye fɛn bɛɛ lajɛlen na.
</fn> 34.
kotigiya bɛ cɛw bolo musow sanfɛ, k'a sababu kɛ Ala ye u dɔ fisaya dɔ ye, ani k'a sababu kɛ cɛw ye musaka min bɔ u ka nafolow la.
o tuma muso ɲumanw ye batokɛmusow<fn> 1: Batokɛmuso: min bɛ Ala bato, k'a furucɛ fana ka yamaruyakan labato.</fn> de ye, minnu ye yɛrɛtangamusow ye furucɛ ɲɛ kɔkan, ni Ala ka tangani ye<fn> 2</fn> .
muso minnu bɛ, n'aw bɛ siran u ka murutili ɲɛ, a' y'u waaju, a' k'aw tigɛ u la dayɔrɔw la, a' k'u bugɔ, n'u tugura aw la, o tuma aw kana nasira wɛrɛ si ɲini u tɔɔrɔli kama.
a' k'a dɔn Ala kɛra masa kɔrɔtalen ye Masaba don.
35.
n'aw siranna farali ɲɛ furuɲɔgɔnma fila cɛ, o tuma aw bɛ kolatigɛbaga kelen ci, ka bɔ cɛ somɔgɔw la, ka kolatigɛbaga kelen wɛrɛ bɔ muso somɔgɔw la.
n'olu mɔgɔ fila ye ɲɛni laɲini, Ala fana bɛ bɛn don u fila in cɛ.
a' k'a dɔn Ala kɛra dɔnnibaga ye dugulen don.
36.
a' ye Ala bato, a' kana fosi bato ka far'a kan.
a' ka bangebaga fila minɛ koɲuman. ani masurunyamɔgɔ, ani falatɔw, ani faantanw, ani sigiɲɔgɔn min y'i masurunyamɔgɔ ye, ani sigiɲɔgɔn min t'i masurunyamɔgɔ ye, ani jɛɲɔgɔn min bɛ i kɛrɛfɛ, ani taamaden dɛsɛnen, an'aw ka bololamɔgɔw, a' k'a dɔn ko Ala tɛ mɔgɔ kanu, min kɛra mɔgɔ kafalen wasobaganci ye. 37.
mɔgɔ minnu bɛ tɛgɛmagɛlɛya kɛ, ka tila ka mɔgɔw yamaruya ni tɛgɛmagɛlɛya ye, ka fɛn dogo, Ala ye min d'u ma ka bɔ a ka fisamantiya la.
anw ye dɔgɔyama lajaba labɛn kafiriw ye.
38.
mɔgɔ minnu b'u ka nafolow musaka yɛrɛjira kama mɔgɔw la n'u tɛ limaniya Ala la, ani donnaban na.
ni sitanɛ kɛra mɔgɔ min jɛɲɔgɔn ye, o tigi jɛɲɔgɔn cɛjuguyara haali.
39.
jalaki jumɛn b'olu kan sa, n'u tun limaniyana Ala ni donnaba na, ka musaka bɔ fɛn na, Ala y'u garijɛgɛ min na, Ala kɛra u dɔnbaga ye.
40.
Ala tɛ mɔgɔ si tɔɲɔ ni Mɛnɛmɛnɛnin girinya ɲɔgɔn ye.
n'a kɛra ɲuman ye, Ala b'o jiidi, a bɛ sara belebele di ka bɔ a bara.
41.
a bɛna kɛ cogo di sa, n'anw nana ni seere kelen ye ka<n> B</n> mantonsɛrɛ kelen-kelen bɛɛ lajɛlen na, ka na ni e (Kira) ye ka<n> k</n> seere ye nin mɔgɔ ninnu kan.
42.
o don in na, mɔgɔ minnu kafiriyara, ka Alakira sɔsɔ, olu<n> B</n> kanu hali ni dugukolo tun bɛ dakɛɲɛ n'u ye. Wa u tɛ se ka kumakan si dogo Ala la.
43.
Hee aw mɔgɔ minnu limaniyana, aw kana magɛrɛ seli la,<n> k</n> sɔrɔ aw sulen don dɔlɔ la.
fo aw k'a dɔn aw bɛ min fɔ tuma<n> m</n> na. ani fana aw janabatɔ kana surunya seliyɔrɔ la, fo n'a kɛra<n> a</n> tɛmɛbagatɔw dɔrɔn ye. Fo a' ka janaba ko fɔlɔ.
ayiwa n'a y'a<n> sɔ</n> aw banabaatɔ don, walima aw bɛ taama la, walima aw dɔ kelen nana ka bɔ banakɔtaayɔrɔ la, walima n'aw ye musow magaɲɔgɔnya, aw dun ma ji sɔrɔ (k'aw saniya). O la aw<n> </n> bugurilasaniya kɛ, dugukolo saniman na.
o tuma aw b'a' ɲɛda saalo, an'a' bolow, a' k'a dɔn Ala kɛra yafabaga ye<n> hakɛtoba</n> don.
44.
Yala e (Kira) ma mɔgɔw ye minnu sɔnna niyɔrɔ la ka<n> ,/n > jiginkitabu la wa, u bɛ fili san3, u b'a fɛ aw fana ka fili ka bɔ si tilennen kan.
45.
Ala de b'aw juguw dɔn.
Ala wasara madɛmɛbaa ye, Ala wasara dɛmɛbaa ye.
46.
mɔgɔ minnu kɛra Yahudiyaw ye, olu bɛ kumaw yɛlɛma ka bɔ u bilayɔrɔw la, u b'a fɔ: "an y'a mɛn, an y'a sɔsɔ, a lamɛn, Ala kan'a to i k'a mɛn " ani ko: " raa'inaa " (an makɔnɔ) jɛgɛnni na bolo kan n'u nɛnw ye. ani silamɛya diinɛ lagosi kama.
ni tun y'a sɔrɔ u ko: " an y'a mɛn, wa an y'a labato ani k'a fɔ ko: " a lamɛn " ani k'a fɔ ko: " an makɔnɔ " (unzurna) walaahi o tun bɛ kɛ hɛɛrɛ y'u ma, ani ko tilennen.
nka Ala de y'u danga ni u ka kafiriya ye. U tɛ limaniya fo dɔɔnin.
47.
Hee kitabu dira aw minnu ma, a' ye limaniya fɛn na, anw ye min jigin ka kɛ tiɲɛtigiyabaga ye fɛn na, min b'aw bolo, sanni an ka ɲɛda dɔw jɔɔsi ka tila k'olu mununmunun u kɔw fɛ.
walima k'u danga, I n'a fɔ an ye sibirifɛmɔgɔw danga cogo min na, Ala ka koɲɛ kɛra kɛfɛn ye.
48.
a' k'a dɔn Ala tɛ yafa ka fɛn wɛrɛ bato ka far'a kan.
nk'a bɛ yafa jurumu na, min b'o jukɔrɔ, mɔgɔ ye, min y'a diya. Ni mɔgɔ min ye fɛn fara Ala kan, tiɲɛ na o tigi ye jurumu belebele nkalon tigɛ haali.
49.
Yala e (Kira) ma mɔgɔw ye wa, minnu bɛ u yɛrɛkun saniya?
Ayi, Ala de bɛ mɔgɔ saniya min y'a diya, wa olu tɛ tɔɲɔ hali ni ntamarokolo kɔnɔ jurunin (ɲɔgɔn) ye.
50.
a mafilɛ sa, cogo min na, u bɛ nkalon tigɛ ka da Ala la, o wasara jurumu bangelen ye faasi.
51.
Yala e ma mɔgɔw ye wa, minnu sɔnna niyɔrɔ la ka bɔ kitabu la, u bɛ limaniya kɔrɔtɛ ni jo la. U bɛ laban k'a fɔ mɔgɔw ye, minnu kafiriyara, ko: " ninnu kananen bɛ taasira la ka tɛmɛ mɔgɔw kan, minnu limaniyana. (Kira ka diinɛ na)?
</fn> 52.
olu de ye mɔgɔw ye, Ala ye minnu danga. Ni Ala ye mɔgɔ<n> min</n> danga, i tɛ dɛmɛbaga si sɔrɔ o tigi la fewu.
53.
Yala niyɔrɔ b'u de bolo ka bɔ Ala ka masaya la wa ?
n'o tun kɛra, u tun tɛna hali tamarokɔlɔ kɔkantɔminin ɲɔgɔn di mɔgɔw ma.
54.
Tari u bɛ mɔgɔw ɲɛngoya fɛn na, Ala ye min d'u ma, ka bɔ a ka fisamantiya la wa ?
tiɲɛ na anw ye Iburahima somɔgɔw sɔn kitabu ni kodɔn na, an y'u sɔn masaya la, min ka bon.
</fn> 55.
mɔgɔw b'u la minnu limaniyana Alakira la. Mɔgɔw b'u la, minnu ye mɔgɔw bali a la.
Jahanama dun wasara tamɛnɛ jugu ye.
56.
i k'a dɔn mɔgɔ minnu kafiriyara anw ka hayaw ma, a mɛɛn o mɛɛn an b'olu jeni tasuma na.
tuma o tuma n'u wolo mɔna (tasuma fɛ) an b'u wolow falen wolo wɛrɛw la, walasa u na ɲankata nɛnɛ, a' k'a dɔn Ala kɛra bonya masa ye Kodɔnbaga don.
57.
ayiwa mɔgɔ minnu limaniyana, ka baara ɲumanw kɛ, sɔɔnin an bɛn'olu don alijinɛw kɔnɔ, kɔjiw bɛ boli minnu jukɔrɔ, u bɛ dumɛ o kɔnɔ kudayi.
furumusow b'u ye yen, minnu saniyalen bɛ.
an b'u don suma duman na.
</fn> 58.
a' k'a dɔn Ala b'aw yamaruya k'aw ka dannayafɛnw (kalifaw) d'u tigiw ma, ani n'aw ye kiiti tigɛ mɔgɔw ni ɲɔgɔn cɛ, aw k'o tigɛ ni tilennenya ye, a' k'a dɔn ko Ala b'aw waaju ni min ye, o ye fɛn ɲumanba ye, a' k'a dɔn ko Ala kɛra Mɛnnikɛla ye Yelikɛla don.
59.
Hee aw mɔgɔ minnu limaniyana, a' ye Ala labato, a' ka Alakira labato!
ani maratigilamɔgɔw minnu b'aw la.
n'aw ye ɲɔgɔn samasama fɛn o fɛn na, a' y'o lasegin Ala ni Kira ma, n'a y'a sɔrɔ aw bɛ limaniya Ala ni donnaban na, o de ye hɛɛrɛ ye, wa o de kɔrɔ ka ɲi fana.
60.
Yala e ma mɔgɔw ye wa, minnu bɛ naganagakan fɔ, k'olu limaniyana fɛn na, min jiginna e (Kira) kan, ani min jiginna kakɔn e ɲɛ, u dun b'a fɛ ka ɲɔgɔn kiiri ka taa jo bara, k'a sɔrɔ u yamaruyara k'u ka kafiriya o ma, sitanɛ b'a fɛ k'u Lafili, fili la, min yɔrɔ ka jan.
61.
n'a fɔr'u ye ko: "A' ye na fɛn ma, Ala ye min jigin, ani Alakira ma " e bɛ ɲinjuguw ye, u bɛ mɔgɔw bali ka na e bara, balili bɛɛ la.
62.
(Ɲinjuguw bɛn'a kɛ) cogo di sa, ni kobilen dɔ y'u sɔrɔ k'a sababu k'u yɛrɛw bolow ka baara kɛlenw nɔ ye, o kɔfɛ u ka na e ma, u b'u kali Ala la ko: " an ma fosi laɲini fo ɲɛni ani fɔkabɛn ?
" 63.
olu de ye mɔgɔw ye, Ala b'a dɔn min b'u dusukunw na, o tuma i kɔdon u ma, i k'u waaju, ka kuma dannaselen fɔ u ye i n'u cɛ.
64.
anw ma Kira si ci fosi kama fo o ka labato ni Ala ka jɛn ye.
u y'u yɛrɛ tɔɲɔ (ni jurumuw ye) tuma min, n'u tun nana e (Kira) ma, ka yafa ɲini Ala fɛ, Alakira fana ka yafa ɲini u ye, u bɛ Ala sɔrɔ tuubiminɛbaga ni masa hinɛbaga ye 65.
Ayi !...
n ye n kali e (Kira) Ma na, u tɛ limaniya, fo u ka e (Kira) kɛ kiititigɛla ye, fɛnw na, minnu bɛ ɲagami u ni ɲɔgɔn cɛla, o kɔfɛ u kana dɛgun si sɔrɔ u niw na e ka kiiti tigɛlen kosɔn. U k'u yɛrɛ kolon kolonni lakika la.
66.
N'i tun y'a sɔrɔ an ye kiiti sɛbɛn u kan ko: "A' y'aw yɛrɛ faga " walima a' ye bɔ aw ka duw kɔnɔ " u tun t'o kɛ fo mɔgɔ damadɔ dɔrɔn u la.
ni tun y'a sɔrɔ u waajura min na, u y'o kɛ, walaahi o tun bɛ kɛ hɛɛrɛ y'u ma, ani sabatili koɲuman.
67.
n'o tun kɛra, walaahi an tun b'u sɔn saraba la, ka bɔ an bara.
68.
Walaahi an tun b'u kana, k'u bila sira tilennen kan.
69.
ni mɔgɔ min tugura Ala ni Kira la, olu bɛ fara mɔgɔw kan, Ala ye nɛɛma kɛ minnu ye: nabiɲumanw na ani tiɲɛtigiw la, ani seereyasuw, ani mɔgɔɲumanw; olu mɔgɔw ɲɛna jɛɲɔgɔnya na haali.
70.
o fisamantiya de bɔra Ala yɔrɔ, Ala wasara dɔnnibaga ye.
71.
Hee aw mɔgɔ minnu limaniyana, a' y'aw cogodɔn (juguw la) aw ka bɔ (kɛlɛ kama) jamakulu-jamakulu, walima a' ye bɔ jamakuluba-kelen ɲɔgɔn fɛ.
72.
a' k'a dɔn walaahi mɔgɔ b'aw la, min bɛ mɔgɔw galabu faga. Ni kobilen y'aw sɔrɔ, o b'a fɔ: " Ala ye nɛɛma kɛ ne ye koyi, bawo ne n'u ma kɛ ɲɔgɔn fɛ " 73.
nka ni fisamantiya dɔ y'aw sɔrɔ ka bɔ Ala bara, walaahi u (naanfigiw) b'a fɔ, i n'a fɔ kanuya tun t'aw cɛ kakɔrɔ: " ɛɛ wasɛ ne natara, hali ne tun ka ye u fɛ sa, n tun ka niyɔrɔ belebele dɔ sɔrɔ " 74.
mɔgɔ minnu bɛ lahara san ni diɲɛ ɲɛnamaya ye, olu ka kɛlɛ kɛ Ala ka sira kan, ni mɔgɔ min ye kɛlɛ kɛ Ala ka sira kan, n'o tigi fagara, walima a sera (juguw la), a mɛɛn o mɛɛn an bɛ saraba di o ma.
75.
mun b'aw ma n'aw tɛ kɛlɛ kɛ Ala ka sira kan, ani mɔgɔ laafulenw nɔfɛ, cɛw ni musow ni denmisɛnninw na ? olu minnu bɛk'a fɔ: " an tigi Ala, an labɔ nin dugu in kɔnɔ, min dugumɔgɔw ye tɔɲɔnikɛlaw ye, i ka madɛmɛbaga k'anw ye ka bɔ e bara, i ka dɛmɛbaga fana k'anw ye ka bɔ e bara " .
76.
mɔgɔ minnu limaniyana, olu bɛ kɛlɛ kɛ Ala ka sira kan. Mɔgɔ minnu kafiriyara, olu bɛ kɛlɛ kɛ Jo ka sira kan.
a' ye sitanɛ madɛmɛɲɔgɔnw kɛlɛ, a' k'a dɔn sitanɛ ka dabali ye fɛn laafulen ye.
77.
Yala e ma mɔgɔw ye wa, a fɔra mɔgɔ minnu ye ko: "A' y'aw bolow minɛ (ka bɔ kɛlɛ ma) a' ye seli jɔ, ka jaga di " kabini kɛlɛ sɛbɛnna olu kan Ala fɛ minkɛ, i sinna ka jamakulu dɔ sɔrɔ olu la ten, u bɛ siran mɔgɔw ɲɛ, i ko siran ka kan ka kɛ Ala ɲɛ cogo min na, walima siran min kolo ka gɛlɛn n'o ye.
u y'u kanto: " an tigi Ala, munna i ye kɛlɛ sɛbɛn an kan, hali n'i tun y'an makɔnɔ ka se waati surun ma ?
" a fɔ: " dunuya daamu ka dɔgɔn, lahara dun ye hɛɛrɛ ye mɔgɔ ma, min siranna Ala ɲɛ, wa aw tɛ tɔɲɔ hali ni tamarokɔlɔ kɔnɔjurunin ɲɔgɔn ye.
78.
aw mana kɛ yɔrɔ o yɔrɔ la, saya b'aw sɔrɔ. Hali n'aw kɛra so dakabana janmanjanw kɔnɔ.
ni ɲuman y'olu sɔrɔ, u b'a fɔ: " nin bɔra Ala yɔrɔ " ni juguman y'u sɔrɔ, u b'a fɔ: " nin bɔra e (Kira) yɔrɔ. A fɔ: " a bɛɛ bɛ bɔ Ala de yɔrɔ, o tuma mun de bɛ nin mɔgɔ ninnu ma, n'u tɛ surunya ka kuma si faamuya.
79.
ɲuman o ɲuman b'e sɔrɔ, o bɛɛ bɛ bɔ Ala yɔrɔ, juguman o juguman b'e sɔrɔ fana, o bɛɛ bɛ bɔ e (yɛrɛ) de yɔrɔ.
an y'e ci ka kɛ ciden ye mɔgɔw ye, Ala wasara seere ye.
80.
ni mɔgɔ min ye Alakira labato, o tigi ye Ala labato.
nka ni mɔgɔ min y'a Kɔdon, an ma e (Kira) ci ka kɛ tanganibaga y'u kan.
81.
(Naafigiw) u b'a fɔ ko: " anw ta ye e (Kira) labatoli dɔrɔn ye " nka n'u bɔra e bara tuma min na, jamakulu dɔ b'u la, olu bɛ ko wɛrɛ diibidiibi<fn> 1: Diibidiibi, walima dibi-dibi, o kɔrɔ: ka dabali juguw tigɛ dogo la. I n'a fɔ dibilamɔgɔ. Kuranɛ ko: "Bayyata" o kɔrɔ: ka dabali dilan sufɛ. Dɔw ko: naanfigiw ko don, u tun bɛ kuma min fɔ Alakira ye kɛnɛma, ani u bɛ taa min fɔ kɔfɛ, o tɛ kelen ye.</fn> , min ni e (Kira) ka fɔta tɛ kelen ye. U bɛ ko min diibidiibi, Ala b'o sɛbɛn. I kɔdon u ma, i k'i jigi sɛmɛ Ala la, Ala wasara jigi ye.
82.
Yala u t'u taasi kuranɛ la wa ?
ni kuranɛ tun bɔra fɛn wɛrɛ bara ni Ala tɛ, walaahi u tun bɛ fɔnkɔɲɔgɔnya<fn> 2: Fɔnkɔɲɔgɔnya: kuma walima kiiti minnu bɛ ɲɔgɔn sɔsɔ.</fn> caman sɔrɔ a kɔnɔ.
83.
ni koɲɛ nana u ma, min ye hakililatigɛko ye, walima siranko, u bɛ sin k'o jɛnsɛ.
N'i tun y'a sɔrɔ u y'o kibaruyaw (jɛnsɛni) lasegin Alakira ma, ani maratigilamɔgɔw ma u cɛma, walaahi mɔgɔ minnu bɛ kibaruyaw latɔmɔ u cɛma, olu tun b'a sidɔn.
ni Ala ka fisamantiya n'a ka hinɛ tun t'aw kan, walaahi aw bɛ tun bɛ tugu sitanɛ kɔ, fo dɔɔnin.
84.
e ka kɛlɛ kɛ Ala ka sira kan, e tɛ karaba mɔgɔ si kunkan fo i yɛrɛ dɔrɔn. Limaniyabagaw lasu kɛlɛ la, a dɔ b'a la, sɔɔnin Ala bɛ kafiriw ka tɔɔrɔ lajɔ ka bɔ aw ma.
Ala de ka tɔɔrɔ kolo ka gɛlɛn, Ala de ka ɲankata kolo ka gɛlɛn fana.
85.
ni mɔgɔ min ye soonadoni kɛ, soonadoni ko ɲuman na, o n'a niyɔrɔ (baraji) sɔrɔ o la. Ni mɔgɔ min ye soonadoni kɛ, soonadon ko jugu la, o n'a niyɔrɔ (jurumu) sɔrɔ o la fana.
Ala kɛra sebaaya masa ye fɛn bɛɛ la.
86.
n'aw fora ni folikan fɛn o fɛn ye, a' y'o foli laminɛ ni ɲuman-ɲuman ye, ka tɛmɛ foli kɛlen kan. walima a' y'o foli ɲɔgɔn lasegin.
a' k'a dɔn ko Ala kɛra fɛn bɛɛ lajɛlen jatebaga ye.
87.
Ala, batoma wɛrɛ tɛ ale kɔ.
Walaahi a b'aw bɛɛ fara ɲɔgɔn kan jɔdon kama, siga t'o min na.
jɔnni ye tiɲɛfɔla ye kumakan na, ka tɛmɛ Ala kan ?
88.
mun y'a to aw kɛra jamakulu fila ye ɲinjuguw ka koɲɛ na ?
Ala de y'u lasegin u kɔfɛ, k'a sababu k'u ka baara kɛlen ye.
Yala aw b'a fɛ ka mɔgɔ kana, Ala ye min lafili wa ?
ni Ala ye mɔgɔ min Lafili, e tɛ kanasira si sɔrɔ o tigi ye.
89.
u (naafigiw) b'a kanu aw ka kafiriya, i n'a fɔ u kafiriyara cogo min na, aw bɛɛ ka kɛ kelen ye.
i kana madɛmɛɲɔgɔn si minɛ u la. Fo u ka hijira Ala ka sira kan.
n'u y'u Kɔdon, o tuma a' y'u minɛ, a' k'u faga, aw mana u sɔrɔ yɔrɔ o yɔrɔ la. I kana madɛmɛbaga ni dɛmɛbaga si minɛ u la. 90.
fo n'a kɛra mɔgɔw ye, minnu tugulen bɛ mɔgɔw la, layidu b'aw ni minnu cɛ.
walima minnu nana aw ma, u dusukun dɛgunnen bɛ, ka d'a kan u t'a fɛ k'aw (silamɛw) kɛlɛ, wa u t'a fɛ fana k'u fasomɔgɔw kɛlɛ. N'a tun diyara Ala ye, a tun b'u bila aw la. Wa u tun b'aw kɛlɛ.
o tuma n'olu y'u mabɔ aw la, u dun m'aw kɛlɛ, n'u ye ka fɔ-ka-bɛn kɛ aw fɛ, o tuma Ala ma kɛlɛ sira si k'aw ye olu kan.
91.
aw bɛna mɔgɔ wɛrɛ sɔrɔ, olu b'a fɛ ka aw ka hakililatigɛ sɔrɔ, ka tila k'u ka mɔgɔw fana ka hakililatigɛ sɔrɔ.
tuma o tuma n'u kɔseginna ka taa kafiriya fitinɛ ma, u bɛ coron o la.
o tuma n'olu m'u mabɔ aw la, ka fɔ-ka-bɛn kɛ aw n'u cɛ, k'u bolo tanga aw ma, o tuma a' y'u minɛ, a' k'u faga, a' man'u sɔrɔ yɔrɔ o yɔrɔ la.
olu mɔgɔ suguyaw kɔni, an ye daliluya bangelen k'aw ye olu kan (a' k'u kɛlɛ).
</fn> 92.
a tɛ bɛn limaniyabaga si ye ka limaniyabaga wɛrɛ faga, fo bolofili.
ayiwa ni mɔgɔ min ye limaniyabaga faga bolofili sira kan, limaniyabaga kelen kanhɔrɔnya bɛ o tigi kan, ani ka jolisara di a ka sonɔmɔgɔw ma, fo n'olu yafara.
ayiwa ni mɔgɔ fagalen in bɔra mɔgɔw la, min y'aw juguw ka mɔgɔw ye, k'a sɔrɔ a limaniyabaga don, limaniyabaga kelen kanhɔrɔnya bɛ fagalikɛbaga kan.
ayiwa ni mɔgɔ fagalen in bɔra mɔgɔw la, layidu b'aw ni minnu cɛ, jolisara dili somɔgɔw ma, o bɛ fagalikɛbaga kan, ani ka limaniyabaga kelen kanhɔrɔnya.
ayiwa ni mɔgɔ min ma o kanhɔrɔnyali sɔrɔ, o tuma kalo fila sunni b'o tigi kan, ka tugu-tugu ɲɔgɔn na. K'o kɛ tuubi ye Ala ye, Ala kɛra Dɔnnibaga ye Kodɔnbaga don.
93.
nka ni mɔgɔ min ye limaniyabaga faga tugu-ka-kɛ la, o tigi sara ye Jahanama ye, a bɛ dumɛ o kɔnɔ, Ala dimin'a kɔrɔ, Ala y'a danga, wa Ala ye lajaba labɛn a ye, min ka bon.
94.
Hee aw mɔgɔ minnu limaniyana, n'aw taamana jahadi kama, Ala ka sira kan, a' ye sɛgɛsɛgɛli kɛ.
aw kan'a fɔ mɔgɔ ma min bɛ salaamu (foli) bila aw ma, ko: " e tɛ mɔgɔ limaniyalen ye " aw bɛ diɲɛ ɲɛnamaya fɛn de ɲini.
k'a sɔrɔ kɛlɛfɛn camanba bɛ Ala bara.
aw fana tun bɛ o cogoya in de la kakɔrɔ. Ala ɲɛna aw ma, o tuma a' ye sɛgɛsɛgɛli kɛ.
a' k'a dɔn ko Ala kɛra dugulen ye n'aw ka baara bɛɛ ye.
</fn> 95.
Sosigibaga minnu bɛ mɔgɔ limaniyalenw na, minnu tɛ mɔgɔ lujuratɔw ye, ani mɔgɔ minnu bɛ jahadi kɛ Ala ka sira kan, n'u ka nafolow n'u Niw ye, olu jama fila man kan dɛ.
minnu bɛ jahadi kɛ n'u ka nafolow n'u Niw ye, Ala y'olu fisaya ni sosigibagaw ye jala la.
nka u jama fila fɛn o fɛn kɔni, Ala y'u bɛɛ layidu ni fɛn ɲuman ye. Ala ye jahadikɛlaw fisaya ni sosigibagaw ye ni sara belebele ye. 96.
a y'u fisaya ni jalaw ye ka bɔ a yɔrɔ, ani jurumuyafa ni hinɛ, Ala kɛra Hakɛtobaga ye masa hinɛbaga don.
97.
aw k'a dɔn mɛlɛkɛw ye mɔgɔ minnu Niw minɛ, k'a sɔrɔ u tun bɛk'u yɛrɛkunw tɔɲɔ, (mɛlɛkɛw) b'a fɔ u ye ko: " aw tun bɛ mun na ?
" u ko: " anw tun ye mɔgɔ laafulenw ye dugukolo kɔkan ."
(Mɛlɛkɛw) ko u ma: " yala Ala ka dugukolo tun fɛrɛlen tɛ wa, walasa aw bɛ hijira o kɔnɔ? " olu mɔgɔw sigiyɔrɔ ye jahanama ye, labanyɔrɔ cɛjuguyara haali.
98.
(Nka) fo n'a kɛra mɔgɔ laafulenw ye ka bɔ cɛw la, ani musow ni denmisɛnninw, minnu tɛ se fɛɛrɛ la, u tɛ taasira dɔn.
99.
olu kɔni, a bɛ se ka kɛ, Ala bɛ yafa olu ma, Ala kɛra Yafabaga ye, Hakɛtobaga don.
100.
ni mɔgɔ min hijirala Ala ka sira kan, o tigi bɛ hijirayɔrɔ caman sɔrɔ, ani garijɛgɛyiriwa.
ni mɔgɔ min bɔra a ka so kɔnɔ a hijiratɔ ka taa Ala n'a Kira ma, o kɔfɛ saya k'o sɔrɔ (sira fɛ) o tigi sara wajibiyara Ala kan.
Ala ye Hakɛtobaga ye masa hinɛbaga don<fn> 1: Hijirayɔrɔ caman: o kɔrɔ: i bɛ sigiyɔrɔ ɲuman sɔrɔ, i bɔra yɔrɔ min na, olu t'a dɔn i bɛ min ɲɔgɔn sɔrɔ.
</fn> 101.
n'aw taamana dugukolo kan tuma min na, jurumu t'aw kan ka seliw lasurunya, n'a y'a sɔrɔ aw siranna kafiriw kana n'aw fitinɛ. I k'a dɔn kafiriw kɛra jugu bangenenw ye aw ye.
102.
ni e kɛra u cɛma, n'i ye seli jɔ n'u ye, jamakulu dɔ ka wuli u la, ka fara e kan, olu k'u ka maramafɛnw ta u bolo.
n'olu ye tenturu kɛ, olu ka taa jɔ aw kɔfɛ. jamakulu wɛrɛ ka na, minnu ma seli fɔlɔ, olu ka na seli e fɛ.
u k'u janto u yɛrɛw n'u ka maramafɛnw na.
mɔgɔ minnu kafiriyara olu y'a kanu, n'aw tun ɲinɛna aw ka maramafɛnw n'aw ka minɛnw kɔ, u bɛ sin k'u firi aw kan, firiko kelen pe.
jurumu t'aw kan, n'a y'a sɔrɔ sanji tɔɔrɔ b'aw kan, walima n'a y'a sɔrɔ aw banabaatɔ don, aw k'aw ka maramafɛnw bila. Nka a' y'aw janto aw yɛrɛw la!
a' k'a dɔn Ala ye dɔgɔyama lajaba labɛn kafiriw ye.
103.
n'aw tilala seli la tuma min na, a' ye Ala kofɔ kosɛbɛ, aw jɔlenw, an'aw sigilenw, an'aw dalenw aw kɛrɛw kan.
n'aw ye basigi sɔrɔ tuma min na, a' ye seli jɔ, aw k'a dɔn seli kɛra diyagoya ye limaniyabagaw kan, min dansigilen bɛ.
104.
aw kana laafu aw juguw ɲinini na dɛ, n'aw kɛra ko dimi b'aw sɔrɔ, a' k'a dɔn dimi b'u fana sɔrɔ, i n'a fɔ dimi b'aw sɔrɔ cogo min na.
Nk'aw jigi bɛ fɛn na Ala bolo, u jigi tɛ min na.
Ala kɛra Dɔnnibaga ye Kodɔnbaga don.
105.
i k'a dɔn anw ye kitabu jigin e (Kira) kan ni tiɲɛ yen.
walasa i ka kiiti tigɛ mɔgɔw ni ɲɔgɔn cɛ, ni fɛn ye Ala ye min jira i la, i kana kɛ lafasalikɛla ye janfanciw ye.
106.
e ka yafa ɲini Ala fɛ, i k'a dɔn Ala kɛra hakɛtobaga ye masa hinɛbaga don.
107.
i kana mɔgɔw lafasa, minnu b'u yɛrɛkunw janfa.
i k'a dɔn Ala tɛ mɔgɔ kanu, min kɛra janfanci jurumutɔ ye.
108.
u b'u dogo mɔgɔw la, nk'u t'u dogo Ala la, Ala kafolen b'u ma waati min na u bɛ diibidiibi labɛn sufɛ kumaw na, Ala tɛ jɛn ni min ye.
Ala kɛra lakooribaga ye ni fɛn ye, u bɛ min kɛ.
109.
aw de filɛ mɔgɔw ye, aw y'u lafasa diɲɛ ɲɛnamaya kɔnɔ, o tuma jɔnni dun b'u lafasa Ala bara jɔdon na, tari jɔnni bɛ taa kɛ u ye jigi ye?
110.
ni mɔgɔ min ye juguman kɛ, walima k'a yɛrɛkun tɔɲɔ, o kɔfɛ ka yafa ɲini Ala fɛ, o tigi bɛ Ala sɔrɔ hakɛtobaga ni masa hinɛbaga ye.
111.
ni mɔgɔ min ye jurumu kɛ, i k'a dɔn o tigi b'o jurumu k'a yɛrɛ la.
Ala kɛra Dɔnnibaga ye Kodɔnbaga don.
112.
ni mɔgɔ min ye filiwale kɛ, walima jurumu, o kɔfɛ k'o da mɔgɔ jɛyalen dɔ la, o tuma o tigi ye nkalonfin kunko ta, ani jurumu bangenen.
113.
ni Ala ka fisamantiya n'a ka hinɛ tun tɛ e kan, walaahi jamakulu dɔ b'u la, o tun hamina k'i lafili.
Nk'u tɛ fosi lafili f'u yɛrɛkunw dɔrɔn, u tɛ se k'i tɔɔrɔ ni fosi kelen ye.
Ala ye kitabu ni kodɔn jigin e (Kira) kan. Ala y'i kalan fɛn na, e tun tɛ min dɔn.
tiɲɛ na, Ala ka fisamantiya kɛra fɛnba ye e kan haali.
114.
hɛɛrɛ tɛ u ka gundolaɲɔgɔnye caman na, fo ni min ye yamaruya kɛ sarakabɔ la, walima ɲumankɛ, walima ɲɛni kɛli mɔgɔw ni ɲɔgɔn cɛ.
ni mɔgɔ min y'o kɛ Ala jɛn ɲinini kama, a mɛɛn o mɛɛn an bɛna sara belebele d'o tigi ma.
115.
ni mɔgɔ min ye Alakira kansɔsɔ, kanasira bangelen kɔfɛ a ye, ka tugu sira wɛrɛ la, min ni limaniyabagaw ka sira tɛ kelen ye, o tuma o tigi y'a ɲɛsin fɛn min ma, anw Ala fana b'a to o bolo. (wa jɔdon na) an b'a jeni Jahanama kɔnɔ, labanyɔrɔ cɛjuguyara haali.
116.
i k'a dɔn Ala tɛ yafa ka fɛn far'a kan.
nk'a bɛ yafa fɛn na, min t'o ye, mɔgɔ ye, min y'a diya.
ni mɔgɔ min ye fɛn fara Ala kan, o tigi filila, filicogo la min yɔrɔ ka jan.
117.
u tɛ fosi wele Ala kɔfɛ, fo Musomanw<fn> 1: makan kafiriw tun y'u ka jow tɔgɔw da muso tɔgɔw la ko: " alamusomanw " 3 Ko: Laata, o kɔrɔ: masa musoman. ani " uzza " Muso kologɛlɛn. ani " manaata " sɔnnibagamuso.</fn> dɔrɔn.
u tɛ fosi wele fo sitanɛ murutilen.
118.
Ala ye sitanɛ danga. Sitanɛ fana ko Ala ma: " walaahi ne bɛ niyɔrɔ diyagoyalen minɛ ka bɔ e Ala ka jɔnw na.
119.
Walaahi ne (sitanɛ) b'u Lafili, walaahi n b'u lanata, walaahi n b'u yamaruya u bɛna baganw tulow tigɛ, walaahi n bɛn'u yamaruya u bɛna Ala ka dancogo yɛlɛma ."
ni mɔgɔ o mɔgɔ ye sitanɛ minɛ ka k'a madɛmɛɲɔgɔn ye, ka Ala to yen, tiɲɛ na o tigi bɔnɛna, bɔnɛ bangelen na dɛ.
120.
a bɛ layidu gansanw d'u ma, k'u lanata, wa sitanɛ tɛ layidu si d'u ma fo malasali.
121.
olu mɔgɔw donyɔrɔ ye jahanama ye, u tɛ boliyɔrɔ si sɔrɔ ka bɔ o ma.
122.
ayiwa mɔgɔ minnu limaniyana ka baara ɲumanw kɛ, anw b'olu ladon alijinɛw kɔnɔ, kɔjiw bɛ boli minnu jukɔrɔ, u bɛ to o kɔnɔ kudayi, o ye Ala ka layidu tiɲɛ ye dɛ.
mɔgɔ si tɛ tiɲɛfɔla ye ka tɛmɛ Ala kan kumakan na.
123.
Koɲɛ tɛ aw ka nata gansanw ye. A tɛ sɔrɔ ni kitabu dungew fana ka nata gansanw ye.
ni mɔgɔ min ye juguman kɛ, o bɛ sara n'o ye, o tigi tɛ madɛmɛbaga wɛrɛ ni dɛmɛbaga si sɔrɔ ni Ala tɛ.
124.
ni mɔgɔ min ye baara ɲuman kɛ, a kɛra cɛ ye wo, walima muso, k'a sɔrɔ mɔgɔ limaniyalen don, olu bɛ don alijinɛ kɔnɔ, u tɛ tɔɲɔ hali ni ntamarokɔlɔ kɔkan tɔminin ɲɔgɔn ye.
125.
jɔnni ka ɲi diinɛ na, ka tɛmɛ mɔgɔ kan min y'a ɲɛda kolon Ala ye, k'a sɔrɔ ɲumankɛla don fana.
ka tila ka tugu Iburahima ka taasira kɔ, taasira tilennen, Ala kɔni ye Iburahima minɛ ka k'a teri duman ye.
126.
Ala ta ye fɛn ye minnu bɛ sanfaraw ni dugufara la, Ala ye lakooribaga ye fɛn bɛɛ lajɛlen na.
127.
u bɛ musow ka kiiti ɲininka e (Kira) la, a fɔ: " Ala bɛ kiiti ɲɛfɔ aw ye musow ka koɲɛ na, ka fara koɲɛw kan, minnu bɛ kalan aw ye kitabu kɔnɔ, muso falatɔw ka kiiti la, aw tɛ sɔn ka Ala ka furufɛn sɛbɛnnen di minnu ma, aw dun b'a fɛ k'u furu, ani mɔgɔ laafulen minnu bɛ denmisɛnninw na<fn> 1: Laafulen minnu bɛ denmisɛnninw na, bawo larabuw tun tɛ ciyɛn di denmisɛnnin ma fɔlɔ, sanni silamɛya ka na.
Ala y'o wuli nin suran in na haya 11nan na</fn> , olu ka kiiti, ani fana k'aw ka jɔ ni tilennenya ye falatɔw ye.
ni aw ye hɛɛrɛ min kɛ, aw k'a dɔn ko Ala kɛra o dɔnbaa ye.
128.
ni muso min siranna a furucɛ ka murutili ɲɛ, walima a ka kɔdonna ɲɛ, jurumu t'u fila kan, u ka fɔ-ka-bɛn kɛ u ni ɲɔgɔn cɛ, fɔ-ka-bɛnko ɲuman na. Fɔ-ka-bɛn de ye hɛɛrɛ ye (ka tɛmɛ furusa kan) jɔntɛya<fn> 1: Jɔntɛya: tɛgɛmagɛlɛya bɛɛ la juguman, ka giringirin nafolo kan, mɔgɔ min tɛ se k'a ka nafolo dun, mɔgɔ wɛrɛ fana t'a sɔrɔ k'a dun.</fn> ye fɛn basigilen ye Niw na.
n'aw ye ɲuman kɛ, ka siran Ala ɲɛ, a' k'a dɔn Ala kɛra dugulen ye n'aw ka baara kɛtaw ye.
129.
aw tɛ se k'aw tilen musow ni ɲɔgɔn cɛ, hali n'aw y'aw jija.
aw kan'aw jɛgɛn (musow cɛ) jɛgɛnni mumɛ na, ka tɔ kelen to yen, i n'a fɔ fɛn dulonnen.
nka n'aw ye ɲuman kɛ, ka siran Ala ɲɛ, a' k'a dɔn Ala kɛra hakɛtobaga ye masa hinɛbaga don.
130.
ni (furuɲɔgɔnmaw) farala, Ala b'u kelen-kelen bɛɛ wasa a ka yiriwa kɔnɔ.
Ala ye yiriwabaga ye Kodɔnbaga don.
131.
Ala ta ye fɛnw ye minnu bɛ sanfaraw ni dugufara kɔnɔ.
Tiɲɛ-tiɲɛ na, anw ye sarankanna kɛ mɔgɔw la kitabu dira minnu ma, kakɔn aw ɲɛ, ani aw yɛrɛw la, ko: " aw ka siran Ala ɲɛ " nka n'aw kafiriyara, a' k'a dɔn Ala ta ye fɛn ye min bɛ sanfaraw ni dugufara kɔnɔ.
Ala kɛra kaaribaga ye tanu masa don.
132.
Ala ta ye fɛn ye min bɛ sanfaraw ni dugufara kɔnɔ.
Ala wasara jigi ɲuman ye.
133.
n'a ye Ala diya, a b'aw lataga ka bɔ yen, aw mɔgɔw, ka na ni dɔwɛrɛw ye.
Ala kɛra sebaga ye o la faasi.
134.
ni mɔgɔ min kɛra ko i bɛ dunuya sara de fɛ, dunuya ni lahara sara bɛɛ bɛ Ala bolo.
Ala kɛra Mɛnnikɛla ye Yelikɛla don.
135.
Hee aw mɔgɔ minnu limaniyana, a' ye kɛ mɔgɔ jɔlenbaw ye ni tilennenya ye !
a' ye kɛ seerew ye Ala ye ! hali ni seereya bɛ kɛ aw yɛrɛkun kan. walima bangebaga fila kan.
ani masurunyamɔgɔw kan, n'a kɛra nafolotigi kan, walima faantan kan. Ala de ka kan ni nafolotigi ni faantan ye ka tɛmɛ aw kan.
aw kana tugu Ni dungɔ kɔ, ka dɛsɛ ka tilen.
nka n'aw y'aw jɛgɛn, walima k'aw Kɔdon, a' k'a dɔn Ala kɛra dugulen ye n'aw ka baara kɛtaw ye.
136.
Hee aw mɔgɔ minnu limaniyana, a' ye limaniya Ala n'a Kira la.
ani kitabu la, a ye min jigin a ka ciden kan, ani kitabu la, a ye min jigin ka kɔrɔ.
ni mɔgɔ min kafiriyara Ala n'a ka mɛlɛkɛw ma, an'a ka jiginkitabuw ma, an'a ka Kiraw ma, ani donnaban ma, o tigi filila, filicogo la, min yɔrɔ ka jan.
137.
i k'a dɔn mɔgɔ minnu limaniyana ka tila ka kafiriya, o kɔfɛ ka limaniya, ka tila ka kafiriya, o kɔfɛ ka jiidi kafiriya la kudayi, Ala ma kɛ ko a bɛ hakɛto kɛ olu ma, walima ko a b'u kana ka bila kanasira kan.
138.
e (Kira) ka ɲinjuguw laɲagali, ko lajaba b'u ye, min dimi ka bon. 139.
minnu bɛ kafiriw minɛ ka k'u madɛmɛɲɔgɔnw ye, ka mɔgɔ limaniyalenw to yen. Yala u bɛ bonya de ɲini olu fɛ wa?
i k'a dɔn bonya bɛɛ lajɛlen de ye Ala ta ye.
140.
tiɲɛ na, Ala y'a jigin aw kan kitabu kɔnɔ ko: " tuma o tuma n'aw tulo ye kafiriyakuma mɛn ni Ala ka hayaw ye, ka ɲangaribɔkuma mɛn n'a ye, aw kana sigi o kɛbaaw fɛ (baro la) fo u ka don baro wɛrɛ la, min t'o ye.
aw k'a dɔn n'o kɛra, aw n'u bɛɛ bɛ kɛ kelen ye, aw k'a dɔn Ala bɛna ɲinjuguw ni kafiriw bɛɛ lajɛlen fara ɲɔgɔn kan jahanama kɔnɔ.
141.
minnu sigilen bɛ k'aw makɔnɔ, n'aw ye foni sɔrɔ ka bɔ Ala yɔrɔ, u b'a fɔ ko: " yala anw n'aw tun tɛ wa "?
nka ni kafiriw ye niyɔrɔ sɔrɔ, u b'a fɔ (kafiriw ye) ko: " yala anw ma se sɔrɔ aw kan, k'aw tanga mɔgɔ limaniyalenw ma wa ? " Ala bɛ kiiti tigɛ aw ni ɲɔgɔn cɛ jɔdon na.
Ala tɛ sira si di kafiriw ma limaniyabagaw kan fewu.
142.
Ɲinjuguw bɛka Ala janfa, Ala fana y'u janfabaga ye.
n'u wulila seli kama, u bɛ wuli u salabagatɔlama. U b'u yɛrɛjira mɔgɔw la, u t'u hakili jigin Ala la fo dɔɔnin.
143.
Cucacumɔgɔw don, limaniyabagaw ni kafiriw ni ɲɔgɔn cɛ, u tɛ ninnu fɛ, u tɛ ninnu fana fɛ.
ni Ala ye mɔgɔ min Lafili, i tɛ kanasira si sɔrɔ o tigi ye fewu.
</fn> 144.
Hee aw mɔgɔ minnu limaniyana, aw kana kafiriw minɛ ka k'aw madɛmɛɲɔgɔnw ye ka limaniyabagaw to yen.
Yal'aw b'a fɛ ka daliluya bangele kɛ Ala ye aw kan wa ?
145.
aw k'a dɔn ko ɲinjuguw bɛ jahanama jigin-jigin so dugumadan tasuma kɔnɔ. I tɛ dɛmɛbaga si sɔrɔ u ye.
146.
fo (ɲinjugu) minnu tuubira, ka ɲuman kɛ, k'u yɛrɛminɛ ni Ala ye, k'u ka diinɛ lajɛya Ala kelen ye.
olu kɔni bɛ fara limaniyabagaw kan.
a mɛɛn o mɛɛn Ala bɛ limaniyabagaw sɔn barajiba la.
147.
Ala bɛ mun kɛ aw lajabali la, n'aw ye barika da, ka limaniya ?
Ala kɛra Ɲumandɔnbaga ye Dɔnnibaga don.
148.
Ala tɛ juguman bangeni fɛ ni kumakan ye. Fo mɔgɔ min tɔɲɔna.
</fn> Ala ye mɛnnikɛla ye dɔnnikɛla don.
149.
n'aw ye ɲuman bange kɛnɛ kan, walima k'a dogo, walima n'aw yafara juguman (kɛlen) ma, a' k'a dɔn Ala kɛra Yafabaga ye sebaga don.
150.
i k'a dɔn mɔgɔ minnu bɛ kafiriya Ala n'a ka kiraw ma, n'u b'a fɛ ka Ala n'a ka kiraw cɛfara, n'u b'a fɔ ko: " anw bɛ limaniya dɔw ma, ka kafiriya dɔw ma " u b'a fɛ ka taasira dɔ bɔ kafiriya ni limaniya ni ɲɔgɔn cɛ.
151.
olu mɔgɔw de ye kafiriw ye lakika la, wa anw ye dɔgɔyama ɲankata labɛn kafiriw ye.
152.
mɔgɔ minnu limaniyana Ala n'a ka kiraw ma, n'u ma cɛfarali kɛ u si kelen ni ɲɔgɔn cɛ. Olu mɔgɔw kɔni, a mɛɛn o mɛɛn Ala b'olu saraw d'u ma.
Ala kɛra Hakɛtobaga ye masa hinɛbaga don.
153.
Kitabu dungew b'a ɲin'i fɛ, k'i ka kitabu dɔ lajigin u ma ka bɔ san fɛ.
tiɲɛ na, u ye fɛn ɲini Musa fɛ, min ka bon nin ye kosɛbɛ. U ko: " Ala jir'an na kɛnɛ kan " o la, pɛrɛnkan y'u minɛ k'a sababu kɛ u ka tɔɲɔni ye.
u tilala ka turanin minɛ k'o bato, dalilu bangenen nalen kɔfɛ u ma.
anw yafara o la. An ye dalilu bangenen di Musa ma.
154.
an ye kulu kɔrɔta u kun na, n'u ka kalikan ye, (walasa u k'a dafa), an y'a fɔ u ye ko: " a' ye don dugu dondaw fɛ aw sujudukɛtɔ " an ko u ma " aw kana dansagon sibiri (donko) la" tiɲɛ na an ye kalikan gɛlɛn minɛ u bolo.
155.
(an ye u danga) k'a sababu kɛ u ka kalikantiɲɛ ye, an'u ka kafiriya ye ni Ala ka hayaw ye, an'u ka nabiɲumanfaga, min tɛ kɛ tiɲɛ sira kan.
ani k'a sababu kɛ u ka kumakan ye ko: " an dusukunw datugulen bɛ " Ayi, Ala de y'u dusukunw datugu n'u ka kafiriya sababu ye. U tɛ limaniya fo dɔɔnin.
156.
ani k'a sababu k'u ka kafiriya ye, an'u ka nkalonfin belebele ye, o min n'u y'o tigɛ ka da Mariyama na.
ani k'a sababu kɛ u ka kuma ye ko: " an ye Al-Masiihu faga, Mariyama denkɛ Yisa kɔni, Ala ka ciden " u m'a faga, u m'a gengen jiri la fana.
nk'a bɔra dɔ fɛ u ɲɛna.
i k'a dɔn minnu ye ɲɔgɔn sɔsɔ a ka koɲɛ na, walaahi olu bɛ siga kɔnɔ a ka koɲɛ na, dɔnniya si t'u bolo a la. Fo bisigi nɔminɛni dɔrɔn. U ma Yisa faga dɛngɛnɛya la.
158.
Ayi, Ala de y'a kɔrɔta ka taa a ma, Ala kɛra bonya masa ye Kodɔnbaga don.
159.
mɔgɔ si tɛna kɛ kitabu dungew la, f'o ka limaniya a la, sann'a ka saya cɛ.
wa jɔdon na, Yisa bɛ kɛ seere y'u kan.
160.
k'a sababu kɛ tɔɲɔni ye, mɔgɔw fɛ minnu kɛra Yahudiyaw ye; an ye fɛn saniman dɔw haramuya u ma. minnu tun dagalen bɛ u ye. ani k'a sababu k'u ye mɔgɔw balili min kɛ Ala ka sira la, mɔgɔ camanw na. 161.
ani k'a sababu k'u ka gɔrɔkɔminɛ ye, u dun balila o la, an'u ka dunni mɔgɔw ka nafolow la ni nkalon ye.
an ye lajaba labɛn kafiriw ye u la, lajaba la, min dimi ka bon.
162.
nka mɔgɔ sabatilenw b'u la dɔnni na, ani mɔgɔ limaniyalenw, olu bɛ limaniya fɛn na, min jiginna e kan, ani min jiginna ka kɔn e ɲɛ.
ayiwa ani seli jɔbagaw k'a matarafa, ani jagadibagaw (k'a jɛya) ani minnu bɛ limaniya Ala la, ani donnaban na, olu kɔni, an bɛ sara belebele di olu ma.
163.
i k'a dɔn anw ye dogorɔkuma jigin e (Kira) ma, i n'a fɔ an y'a jigin cogo min na Nuhun ma, ani nabiɲumanw ma Nuhun kɔfɛ.
an ye dogorɔkuma jigin Iburahima ma, ani Isimayila, ani Isiyaka, ani Yakuba, ani Lasibaatiw,<fn> 1: Lasibaatiw: o kɔrɔ: mɔdenw, ani burujuw. Dɔw ko: Kira yakuba burujuw ka kabilaw tɔgɔ don. Dɔw ko: banisirayila nabiɲumanw de don.</fn> ani Yisa, ani Ayyuba, ani Yunusa, ani Haruna, ani Solomani, an ye Zaburu di dawuda ma.
164.
an ye ciden dɔw ci, an y'olu maana bɔ i ye kakɔrɔ. ciden dɔw bɛ, an ma olu maana bɔ i ye. Wa Ala kumana Musa fɛ kuma yɛrɛyɛrɛ la. 165.
u kɛra cidenw ye, laɲagalibagaw ani lasiranbagaw, walasa jalaki si kana kɛ mɔgɔw bolo Ala kan bilen kiraw kɔfɛ.
Ala kɛra bonya masa ye Kodɔnbaga don.
166.
nka Ala bɛ seereya fɛn na, a ye min jigin e kan. Ala y'a jigin n'a ka dɔnni ye.
Mɛlɛkɛw bɛ seereya (o la) Ala wasara seere ye.
167.
i k'a dɔn mɔgɔ minnu kafiriyara ka tila ka mɔgɔw bali Ala ka sira la, tiɲɛ na olu filila, filicogo la, min yɔrɔ ka jan.
168.
i k'a dɔn mɔgɔ minnu kafiriyara ka tila ka tɔɲɔni kɛ, Ala ma kɛ ko a bɛ yafa kɛ olu ye, walima ko a b'u kana ka bila taasira si kan.
169.
fo n'a kɛra jahanama taasira ye dɛ, u bɛ dumɛ o kɔnɔ kudayi, o kɛli kɛra ko nɔgɔn ye Ala ma.
170.
Hee aw mɔgɔw, tiɲɛ na Alakira nan'aw ma ni tiɲɛ ye ka bɔ aw Ma yɔrɔ.
o tuma a' ye limaniya a la, o de ka di aw la.
nka n'aw kafiriyara, a k'a dɔn Ala ta ye fɛnw ye, minnu bɛ sanfaraw ni dugufara kɔnɔ.
Ala kɛra Dɔnnibaga ye Kodɔnbaga don.
171.
Hee kitabu dungew, aw kana dansagon aw ka diinɛ na. Aw kana fosi fɔ ka da Ala la fo tiɲɛ.
a' k'a dɔn Al-Masiihu Yisa min ye Mariyama denkɛ ye Ala ka ciden de don. an'a ka kumakan, a ye min fili mariyama ma. Ni don min bɔra Ala yɔrɔ.
o tuma a' ye limaniya Ala n'a ka kiraw la.
aw kan'a fɔ " saba " a' y'o dabila !
o de ye hɛɛrɛ y'aw ma.
a' k'a dɔn Ala ye batofɛn kelen dɔrɔn de ye.
Ala ka sani ko den ka k'a fɛ.
Ala ta ye sanfaraw ni dugufara kɔnɔfɛnw ye. Ala wasara jigi ɲuman ye.
172.
Al-Masiihu tɛ sɔn fewu k'a yɛrɛ kɔrɔta k'a tɛ kɛ jɔn ye Ala ye. Mɛlɛkɛ minnu ka surun Ala la. Olu fana tɛ sɔn o ma.
wa ni mɔgɔ min y'a yɛrɛ kɔrɔta Ala bato ma, k'a yɛrɛbonya, Ala n'olu bɛɛ lajɛlen dalajɛ ka taa a ma (jɔdon na) 173.
ayiwa mɔgɔ minnu limaniyana, ka tila ka baara ɲumanw kɛ, Ala b'olu baraji dafalen d'u ma, ka tila k'u jiidi a ka fisamantiya la.
ayiwa nka mɔgɔ minnu y'u yɛrɛ kɔrɔta, k'u yɛrɛbonya, Ala b'olu lajaba, lajaba la, min dimi ka bon.
u tɛ madɛmɛbaga ni dɛmɛbaga si sɔrɔ u yɛrɛ ye Ala kɔ. 174.
Hee aw mɔgɔw, tiɲɛ na dalilu nan'aw ma ka bɔ aw Ma yɔrɔ dɛ.
an ye yeelen bangenen jigin aw ma.
175.
ayiwa mɔgɔ minnu limaniyana Ala la, k'u yɛrɛminɛ ni Ala ye, sɔɔnin Ala b'olu don hinɛ ni fisamantiya kɔnɔ ka bɔ a yɔrɔ.
Ala b'olu kana k'u bila sira tilennen kan ka taa ale yɛrɛ ma.
176.
u b'e ɲininka kiiti la, a fɔ ko: " Ala de bɛ kiiti fɔ aw ye, dankelensaya<fn> 1</fn> ka ciyɛnko la, ko ni mɔgɔ faatura k'a sɔrɔ den t'a fɛ, nka balimamuso kelen b'a fɛ, o tuma o balima kelen in niyɔrɔ ye ciyɛn tilancɛ ye. Fɛn na, banbaatɔ ye min to.
ale fana bɛ balimamuso in ciyɛn nafolo bɛɛ ta, n'a y'a sɔrɔ woloden t'a fɛ.
nka n'a y'a sɔrɔ balimamuso ye mɔgɔ fila ye, u bɛ jɛ ka tila sabaye fila ta, fɛn na, (fure) ye min to. Nka ni ciyɛntabagaw ye balimaw caman ye. Cɛw ni musow, o tuma cɛman kelen ta ye musoman fila niyɔrɔ ye.
Ala bɛ kiiti bange aw ye, aw kana na fili.
Ala ye fɛn bɛɛ lajɛlen dɔnbaga ye.
﻿<h> Al-Mayida suran</h> Suran 5 Al-Maaida (Gɛlɛninkandumuni)<fn> 1: Suran tɔgɔ bɔra haya 112nan na</fn> Haya 120 A jiginna Hijira kɔfɛ (No 112) Ni Ala tɔgɔ ye hinɛ masa ni masa hinɛbaga. 1.
Hee aw mɔgɔ minnu limaniyana, a' ye layidu sirilenw dafa.
Dantan baganw dunni dagar'aw ye, fo min bɛ kalan aw ye kuranɛ kɔnɔ, nka fɛlɛfɛnw tɛ daga aw ye k'a sɔrɔ aw naamutigilamaw don,<fn> 2: O ye baganw ye, u bɛ taamasiyɛnmafɛnw dulon minnu kanw na, i ko kannakɔnɔ, walasa mɔgɔw kana se u ma.
olu de bɛ taa faga haramu kɔnɔ Makan.</fn> a' k'a dɔn Ala bɛ kiiti fɛn na, a ye min laɲini.
2.
Hee aw mɔgɔ minnu limaniyana, aw kana Ala ka taamasiyɛnmafɛnw tana tiɲɛ, walima lahɔrɔmakalo, walima sarakabagan (hadiya) walima kannajurutigiw, walima Lahɔrɔmaso sɛgɛrɛbagaw, olu minnu bɛ fisamantiya ni jɛn ɲini u Ma fɛ.
n'aw ye naamu bila tuma min na, o tuma (a bɛ daga aw ye) ka kungosogow faga.
mɔgɔw kɔniya kan'aw bila dansagon wale la, k'a sababu kɛ ko olu y'aw bali lahɔrɔmamisiri la.
a' ye ɲɔgɔn dɛmɛ ɲumankɛ ni Alaɲɛsiran na, aw kana ɲɔgɔn dɛmɛ jurumuko ni dansagon la.
a' ye siran Ala ɲɛ, aw k'a dɔn Ala ka ɲangili kolo ka gɛlɛn.
3.
Jufasogo haramuna aw ma.
ani joli dunni, ani lɛsogo, ani fɛn wɛrɛ tɔgɔ welela fɛn min fagatɔ la, ni Ala tɛ. ani bɔminɛsu, ani bugɔlisu, ani binnisu, ani tulisu.<fn> 1: bagan min bɔ minɛna fo ka sa.
ani bagan min tura bagan wɛrɛ fɛ fo ka sa.</fn> ani waraw ye min dun, fo n'aw ye min jufabɔ,<fn> 2: Ka bagan jufabɔ, o kɔrɔ: k'a kantigɛ walasa a kana kɛ jufa ye.</fn> ani bolisɔnsogo, ani ka niyɔrɔtila kɛ ni kalafili ye<fn> 3: ka kalafili kɛ filɛli kama: O tun bɛ larabuw bara, i n'a fɔ kolonninfili ni worofili bɛ an yɛrɛw bara yan.
nin fɛn o fɛn filɛ, a bɛɛ ye dunnenya ye diinɛ kɔnɔ. Bi kɔni, mɔgɔ minnu kafiriyara, olu jigi tigɛra aw ka diinɛ na. a' kana siran u ɲɛ, a' ye siran ne ɲɛ!
bi kɔni, ne y'aw ka diinɛ dafa aw ye, ka n ka nɛɛma tiimɛ aw kan.
n jɛnna ni silamɛya ye, k'o kɛ diinɛ y'aw ye.
ni dɛsɛ ye mɔgɔ min sɔrɔ kɔngɔ gɛlɛn kosɔn, min tɛ jɛgɛnbaga ye jurumu nɔfɛ, i k'a dɔn Ala ye hakɛtobaga ye masa hinɛbaga don.
4.
u b'i ɲininka ko: " mun de dunni dagara u ye?" a fɔ: "Fɛn sanimanw dunni dagar'aw ye, an'aw mana sogominɛfɛn<fn> 5: Sogominɛfɛnw, i n'a fɔ wuluw ni Waraw ni Sɛgɛw...</fn> minnu kalan fɛlɛbɔ la, u degelen, aw b'u kalan fɛn na, Ala y'aw kalan min na.
o mana sogo min minɛ aw kosɔn, a' y'o dun.
aw ka Ala tɔgɔ fɔ a la, aw ka siran Ala ɲɛ, aw k'a dɔn Ala ka jatebɔ ka telin ."
5.
bi don in na, fɛn sanimanw dagara aw ye, ani kitabu dira minnu ma, olu ka kantigɛlifɛnw dagalen don aw ye.
aw fana ka kantigɛlifɛnw dagara u ye.
ani yɛrɛtangamuso limaniyalenw (furuli dagara aw ye). ani yɛrɛtangamuso minnu bɛ mɔgɔw la, minnu sɔnna kitabu la ka kɔn aw ɲɛ, olu furuli dagara aw ye. n'a' y'u furufɛnw d'u ma kɔni. A ka kɛ ni yɛrɛtangafuru ye, sunguruntigɛ ko tɛ dɛ. Aw kana kɛ u minɛbagaw ye ka kɛ sunguruw ye dogo la.
ni mɔgɔ min murutira limaniya ma, tiɲɛ na o tigi ka baara tiɲɛna, o tigi bɛ fara bɔnɛbagaw kan lahara.
<fn> 4: O kɔrɔ: aw bɛ fɛn minnu kalan sogominɛ na, i n'a fɔ wulu, ani Sɛgɛ, ani Wara suguya dɔw....</fn> 6.
Hee aw mɔgɔ minnu limaniyana, n'aw bɛ wuli tuma min na ka taa seli ma, a' y'a' ɲɛdaw ko, an'aw tɛgɛw, ka taa a bila nɔnkɔnkuruw la, a' k'aw kunkolow saalo, k'aw senw ko, ka taa bila ntamakuru fila la.
n'aw y'a sɔrɔ aw janabatɔ don, o tuma a' y'aw ko.
n'a y'a sɔrɔ aw banabaatɔ don, walima aw bɛ taamayɔrɔ la, walima aw dɔ la kelen bɔra banakɔtaa la, walima n'aw sera musow ma, aw dun ma ji sɔrɔ, o tuma a' ye tayamamu kɛ dugukolo saniman kan. A' k'a' ɲɛdaw n'aw tɛgɛw saalo n'o ye.
Ala t'a laɲini ka dɛgun si k'aw kan.
nk'a b'a laɲini k'aw saniya, ani k'a ka nɛɛma tiimɛ aw kan, a dɔ la aw na barika da Ala ye.
7.
a' y'aw hakili jigin Ala ka nɛɛma na, aw kan. an'a ka layidu gɛlɛn na, a y'o layidu min siri aw fɛ.
waati min n'aw ko: " an y'a mɛn, an y'a labato " a' ye siran Ala ɲɛ, a' k'a dɔn ko Ala ye dusukunnako dɔnbaga ye.
8.
Hee aw mɔgɔ minnu limaniyana, a' ye kɛ jɔbaga ɲumanw ye Ala ye, ani seerew ni tilennenya ye.
mɔgɔ wɛrɛw juguya kan'aw bila n'aw tɛ tilen, a' y'aw tilen !
o de ka surun alaɲɛsiran na dɛ.
a' ye siran Ala ɲɛ!
aw k'a dɔn Ala ye dugulen ye ni fɛn ye, aw bɛ min kɛ.
9.
Ala ye layidu di mɔgɔw ma minnu limaniyana ka baara ɲumanw kɛ, ko jurumuyafa b'u ye ani sara belebele.
10.
mɔgɔ minnu kafiriyara k'anw ka hayaw nkalontigiya, olu ye jahanama dungew ye.
11.
Hee aw mɔgɔ minnu limaniyana, a' y'aw hakili jigin Ala ka nɛɛma na aw kan.
waati min na mɔgɔ dɔw hamina k'u bolow bɔ aw kama, Ala y'olu bolow tanga aw ma.
a' ye siran Ala ɲɛ, limaniyabagaw k'u jigi sɛmɛ Ala kelen na.
12.
Tiɲɛ-tiɲɛ na, Ala ye isirayila denw ka layidu minɛ, an ye kuntigiba tan ni fila bɔ u la, Ala k'u ma: " walaahi ne Ala kafolen b'aw ma, n'aw ye seli jɔ, ka jaga di, ka limaniya n ka kiraw la, k'u senkɔrɔdondon, ani ka dɔnɔ kɛ Ala ma, dɔnɔ cɛɲi na.
n'o kɛra walaahi ne b'aw ka jugumanw yafa aw ye.
Walaahi n b'aw ladon alijinɛw kɔnɔ, kɔjiw bɛ boli minnu jukɔrɔ.
ni mɔgɔ min kafiriyara o kɔfɛ aw la, o tigi filila, ka bɔ sira jɛlen kan ."
13.
k'a sababu k'u (Yahudiyaw) ka layidutiɲɛ ye, an y'u danga, an y'u dusukunw kɛ dusukun jalenw ye, u bɛ kumaw yɛlɛma ka bɔ u bilayɔrɔw la, u waajura ni min ye, u ɲinɛna u tilayɔrɔba kɔ.
wa tuma bɛɛ e (Kira) bɛ bange janfa dɔ kan ka bɔ u yɔrɔ. Fo n'a kɛra jamakulu fitinin ye ka b'u la.
o tuma e ka yafa u ma. I k'i sagon u ka kɛtaw kunna.
i k'a dɔn Ala bɛ ɲumankɛlaw kanu.
14.
minnu ko: " anw ye nansaraw ye " an ye layidu minɛ olu fana bolo, olu fana waajura ni min ye, u ɲinɛna o tilayɔrɔba kɔ, o tuma an ye juguya ni ɲɔgɔnkɔniya don olu ni ɲɔgɔn cɛ, fo ka taa a bila jɔdon na, wa a mɛɛn o mɛɛn, Ala bɛn'u kibaruya ni fɛn ye, u tun bɛ min kɛ.
15.
Hee kitabu dungew, tiɲɛ na an ka ciden nan'aw ma dɛ.
a bɛ fɛn caman bange aw ye, ka bɔ koɲɛw na, aw tun bɛ minnu dogo Kitabu kɔnɔ. A bɛ tɛmɛ caman kan.
tiɲɛ na yeelen nan'aw ma ka bɔ Ala yɔrɔ, ani gafe bangelen.
16.
Ala bɛ mɔgɔ kana n'o ye, ka taa kisi sira ma, min tugura Ala dungɔ kɔ, a b'u labɔ dibiw la, ka taa yeelen ma n'a ka jɛn ye.
k'u kana ka taa sira tilennen ma.
17.
Tiɲɛ-tiɲɛ na mɔgɔw kafiriyara minnu ko: " Ala yɛrɛ de ye Al-Masiihu ye, Mariyama den " a fɔ: " jɔnni bɛ fɛn mara Ala ka ko la, ni Ala y'a laɲini k'a bɛ Al-Masiihu halaki, mariyama den, an'a woloba yɛrɛ, ani mɔgɔ minnu bɛ dugukolo kɔkan, u bɛɛ lajɛlen ?
Ala ta ye sanfaraw ni dugufara mara ye, ani o fila kɔnɔfɛnw.
Ala bɛ fɛn dan, min y'a diya, Ala ye sebaa ye fɛn bɛɛ lajɛlen na."1 18.
Yahudiyaw ni nansaraw ko: " anw ye Ala denw ye, ani Ala ka mɔgɔmandiw " a fɔ: " n'o don munna Ala b'aw lajaba n'aw ka jurumuw ye?
" Ayi, aw ye mɔgɔninfinw de ye ka bɔ danfɛnw na, Ala ye minnu dan.
Ala bɛ yafa mɔgɔ ma min y'a diya, a bɛ mɔgɔ lajaba min y'a diya. Ala ta ye sanfaraw ni dugufara mara ye, ani o fila kɔnɔfɛnw.
labanyɔrɔ bɛ ka taa Ala ma ."
19.
Hee kitabu dungew, an ka ciden nan'aw ma, k'a bangeni kɛ aw ye furancɛlankolon<fn> 1: Furancɛlankolon min ni Kira tɛ yen, danfɛnw dun magoba bɛ Kira dɔ ka na mɔgɔw bila sira tilennen kan...</fn> dɔ kɔnɔ, Kiraw ciko la.
walasa aw kan'a fɔ: " laɲagalibaga ni lasiranbaga si ma n'an ma " o tuma laɲagalibaga ni lasiranbaga nan'aw ma sa dɛ.
Ala ye sebaga ye fɛn bɛɛ la.
20.
(A' y'aw hakili jigin) waati min na, ni Musa y'a fɔ a ka mɔgɔw ye ko: " Hee n ka mɔgɔw, a' ye Ala ka nɛɛma kosuma, aw kan!
tuma min na, Ala ye nabi ɲumanw bɔ aw la, k'aw kɛ masakɛw ye, k'aw sɔn fɛnw na, a ma min ɲɔgɔnna di mɔgɔ si kelen ma a ka danfɛnw na.
21.
Hee n ka mɔgɔw, a' ye don dugukolo saniman na, Ala y'o min sɛbɛn aw ye, aw kana segin aw kɔw kan, n'o tɛ aw bɛ segin ka kɛ mɔgɔ bɔnɛnenw ye dɛ ."
22.
u ko: " hee musa, i k'a dɔn mɔgɔ kannagɛlɛn dɔw bɛ dugukolo in kan, anw tɛ don, fo olu ka bɔ yen.
n'olu kɔni bɔra, an bɛ kɛ donbagaw ye."
23.
cɛ fila ko,3 mɔgɔw la, Ala ye (limaniya) nɛɛma kɛ minnu ye: " a' ye don u kan !
dugu donda fɛ, n'aw donna u kan, aw k'a dɔn aw bɛ kɛ sebagaw y'u la, a' y'a' jigi sɛmɛ Ala kelen na, n'a y'a sɔrɔ aw ye limaniyabagaw ye ."
24.
u ko: " hee!
musa, i k'a dɔn an tɛ don dugukolo in kan abada, k'olu to a kɔnɔ, o tuma e (Musa) yɛrɛ n'i tigi Ala ka taa kɛlɛ kɛ, anw kɔni sigilen bɛ to yanninnɔ ."
25.
Musa ko: " ne tigi Ala, i k'a dɔn fosi mara tɛ n bolo, fo n yɛrɛkun ni balimakɛ (Haruna) dɔrɔn.
o tuma an ni mɔgɔ tiɲɛnenw cɛfara ka bɔ ɲɔgɔn na " 26.
Ala ko: " o tuma o dugukolo in kɔnɔdonni haramuyana u ma sa, san bi naani kɔnɔ u bɛ kunmafilitaama kɛ dugukolo kan, i dusu kana kasi mɔgɔ tiɲɛnenw kama ."
27.
Adama denkɛ fila ka kibaruya kalan u ye ni tiɲɛ ye.
waati min na, u fila ye saraka dɔ bɔ. Kelen ka saraka minɛna, tɔ kelen ta ma minɛ.
(min ta ma minɛ) o ko: " walaahi fo n k'i faga " a (tɔɲɔgɔn) k'a ma: " e, i k'a dɔn Ala bɛ Alaɲɛsiranbagaw dɔrɔn de ka baara minɛ<fn> 1: Kuranɛ Fasaribagaw dɔ ko: " an fa Adama denkɛ fila in tɔgɔ tun ye: Kaabila ni Haabila, Kaabila ka saraka tun ye ɲɔwolo sirilen ye, Haabila ta tun ye sagajigi ye.
28.
ko: " walaahi n'i y'i bolo bɔ ne kama, k'i bɛ ne faga, ne kɔni tɛ n bolo bɔbaga y'i kama, ko n b'i faga. Bawo ne bɛ siran Ala ɲɛ, danfɛnw tigi ."
29.
i k'a dɔn ne b'a fɛ e ka taga ni ne jurumu ni e yɛrɛ jurumu ye, i ka fara tasuma donbaaw kan, o filɛ tɔɲɔnikɛlaw sara ye " 30.
a Ni y'a balimakɛ fagali nɔgɔya a ye, o tuma a y'a faga, a kɛra mɔgɔ bɔnɛnenw dɔ ye.
31.
Ala ye kankankɔnɔ dɔ ci ka taa siyɛnni kɛ dugukolo kan, walasa k'a jir'a (fagalikɛla in) la, a ka kan k'a balimakɛ su don cogo min na.
a ko: " hee ne ta kɛra galo ye dɛ, yala ne dɛsɛra ka kɛ nin kankankɔnɔ in ɲɔgɔn ye wa, n ka se ka n balimakɛ su don " ?
o tuma a kɛra nimisabagaw dɔ ye.
32.
o de kosɔn anw Ala ye sɛbɛnni kɛ Isirayila denw kan, ko ni mɔgɔ o mɔgɔ ye Ni bɔ, min tɛ ni wɛrɛ jurusara ye, walima min tɛ tiɲɛni jurusara ye dugukolo kan, o bɛ i n'a fɔ o tigi ye mɔgɔ bɛɛ lajɛlen faga.
wa ni mɔgɔ min ye ni kelen pe ɲɛnamaya, o bɛ i n'a fɔ o ye mɔgɔ bɛɛ lajɛlen ɲɛnamaya.
Tiɲɛ-tiɲɛ na, anw ka cidenw nan'u ma ni dalilu bangenenw ye, o bɛɛ tɛmɛnen kɔfɛ, i k'a dɔn mɔgɔ caman b'u la, olu ye tiɲɛnikɛlaw ye dugukolo kɔkan.
33.
i k'a dɔn mɔgɔ minnu bɛ Ala n'a Kira kɛlɛ, ka cɛsiri tiɲɛni na dugukolo kɔkan, olu sara filɛ: k'u faga, walima k'u dulon, walima k'u bolow n'u senw tigɛ k'olu fɔ ɲɔgɔn kɔ. walima k'u gɛn ka bɔ jamana kɔnɔ.
o ye dɔgɔyama ye u ye diɲɛ kɔnɔ, wa ɲankata b'u ye lahara don na min ka bon. 34.
fo n'a kɛra mɔgɔw ye minnu tuubira, sann'aw ka se sɔrɔ u kan. Aw k'a dɔn ko Ala ye Hakɛtobaga ye masa hinɛbaga don.
35.
Hee aw mɔgɔ minnu limaniyana, a' ye siran Ala ɲɛ, aw ka masurunya<fn> 1: masurunya kɔrɔ: ka baaraw kɛ min b'aw madon Ala la, k'i yɛrɛ surunya Ala la ni waleya ɲumanw ye.</fn> ɲini ka taa Ala ma !
a' ye jahadi kɛ Ala ka sira kan, a dɔ la aw bɛ kisi.
36.
a' k'a dɔn mɔgɔ minnu kafiriyara, hali ni dugukolo kɔkanfɛnw bɛɛ kɛra olu bolo, k'o bɔɲɔgɔnko wɛrɛ far'o kan, walasa u k'u yɛrɛ kunmabɔ n'o ye jɔdon lajaba ma, o tɛ minɛ u bolo.
Lajaba b'u ye min dimi ka bon.
37.
u b'a laɲini k'u bɛ bɔ tasuma na, nk'u tɛ se ka bɔ a kɔnɔ.
Lajaba b'u ye min dumɛnen bɛ.
38.
Sonkɛ ni sonmuso, a' y'u fila bolow tigɛ, ka kɛ sara ye fɛn na, u ye min kɛ, ka kɛ ɲankata ye ka bɔ Ala yɔrɔ, Ala ye bonya masa ye Kodɔnbaga don.
39.
ni mɔgɔ min tuubira a ka tɔɲɔni kɔfɛ, ka ɲɛni kɛ, a' k'a dɔn Ala b'o ka tuubi minɛ, i k'a dɔn Ala ye Hakɛtobaga ye masa hinɛbaga don.
40.
Yala e m'a dɔn ko Ala ta ye sanfaraw ni dugufara mara ye wa ?
a bɛ mɔgɔ lajaba min y'a diya, a bɛ yafa mɔgɔ ma, min y'a diya.
Ala ye sebaa ye fɛn bɛɛ lajɛlen na.
41.
Hee e ciden, mɔgɔw ka koɲɛ kan'i dusu kasi, minnu bɛ girin kafiriya kɔnɔ, ka bɔ mɔgɔw la minnu b'a fɔ ko: " an limaniyana " n'u daw ye k'a sɔrɔ u dusukunw ma limaniya. ani minnu kɛra Yahudiyaw ye, lamɛnnibaga juguw don nkalonkuma la. Lamɛnnibaga juguw don fana mɔgɔ wɛrɛw ye, minnu ma na e bara.
u bɛ kumaw yɛlɛma, kumaw sigilen kɔfɛ u sigiyɔrɔw la.
u b'a fɔ: " ni nin dir'aw ma, a' y'o minɛ; nka n'o ma di aw ma, a' y'a' kɔlɔsi dɛ."
ni Ala ye mɔgɔ min lajarabili laɲini, e tɛ se ka fosi ɲɛ o tigi ye Ala yɔrɔ.
olu de ye mɔgɔw ye, Ala m'a laɲini k'a b'u dusukunw saniya.
Kunmasuli b'u ye diɲɛ kɔnɔ, wa lahara don na, lajababa b'u ye.
42.
Lamɛnnibaga juguw don nkalonkuma na. Haramu dunnabaw don fana.
o tuma n'u (Yahudiyaw) nana i ma, kiiti tigɛ u ni ɲɔgɔn cɛ ! walima i kɔdon u ma!
N'i y'i kɔdon u ma, u tɛ se k'i tɔɔrɔ ni fosi ye.
nka n'i ye kiiti tigɛ, o tuma kiiti tigɛ u cɛ ni tilennenya ye, i k'a dɔn Ala bɛ mɔgɔ tilennenw de kanu.
43.
u b'i kɛ kiititigɛla ye cogo di, k'a sɔrɔ Tawureta b'u bara, Ala ka kiiti b'o kɔnɔ?
u bɛ tila k'u kɔdon o tɛmɛnen kɔ, olu kɔni tɛ limaniyabagaw ye.
44.
i k'a dɔn anw ye Tawureta jigin, kana ni yeelen b'a kɔnɔ.
Nabi ɲuman minnu kɛra silamɛw ye, olu ni karamɔgɔw ni dɔnnibagaw tun bɛ kiiti tigɛ n'a ye mɔgɔw ye, minnu kɛra Yahudiyaw ye.
k'a sababu kɛ tangani min ɲinina u fɛ Ala ka kitabu la.
ani fana u yɛrɛw tun kɛra seerew ye kitabu in kan, ko " aw kana siran mɔgɔw ɲɛ, a' ye siran ne Ala ɲɛ.
aw kana n ka hayaw feere sɔngɔ ncinin na ."
ni mɔgɔ min ma kiiti tigɛ ni fɛn ye, Ala ye min jigin, olu de ye Kafiriw ye.
45.
an y'a sɛbɛn u kan Tawureta kɔnɔ ko: " ni sara ye ni ye.
ɲɛ sara ye Ɲɛ ye. nun sara ye nun ye. Tulo sara ye tulo ye. ɲin sara ye ɲin ye, joginnidaw ta ye jurusara ye.
ni min yafara a ta kɔ, o bɛ kɛ jurumuyafa y'o tigi ye.
ni mɔgɔ min ma kiiti tigɛ ni fɛn ye Ala ye min jigin, olu de ye tɔɲɔnikɛlaw ye.
46.
an ye Mariyama denkɛ Yisa tugu olu nɔfɛ, k'a kɛ tiɲɛtigiyabaga ye fɛn na, min b'a ɲɛfɛ Tawureta la.
an y'a sɔn linjila la, kana ni yeelen b'o kɔnɔ, ka kɛ fɛn tiɲɛtigiyabaga ye, min b'a ɲɛfɛ Tawureta la, ani kana ni waajuli Ala ɲɛsiranbagaw ye.
47.
Linjila tigiw ka kiiti tigɛ ni fɛn ye, Ala ye min jigin a kɔnɔ.
ni mɔgɔ min ma kiiti tigɛ ni fɛn ye, Ala ye min jigin, olu de ye mɔgɔtiɲɛnenw ye.
48.
an ye kitabu jigin e (Kira) ma ni tiɲɛ ye, ka kɛ tiɲɛtigiyabaga ye fɛn na, min b'a ɲɛfɛ, ka bɔ kitabu (tɛmɛnen) na. ani tanganibaga, a kan.
o tuma kiiti tigɛ u cɛ ni fɛn ye, Ala ye min jigin.
i kana tugu u nidungɔ kɔ k'i bɔ fɛn kan, min nan'i ma tiɲɛ na.
an ye sariya ni taasira sigi aw kelen-kelen bɛɛ ye.
n'a tun diyara Ala ye, a tun b'aw bɛɛ kɛ mantonsɛrɛ kelen ye, nka walasa a k'aw Kɔrɔbɔ fɛn na, a ye min d'aw ma, a 'ye ɲɔgɔndan kɛ hɛɛrɛkow la, aw bɛɛ lajɛlen kɔseginyɔrɔ bɛ ka taa Ala ma.
a b'aw ladɔnniya fɛn na, aw tun bɛ ɲɔgɔn fɔnkɔɲɔgɔnya fɛn min na.
49.
(an ye e yamaruya) i ka kiiti tigɛ u ni ɲɔgɔn cɛ ni fɛn ye, Ala ye min jigin, i kana tugu u nidungɔ kɔ, i k'i cogodɔn u kan'i yɛlɛma k'i bɔ fɛn dɔw kan, Ala ye min jigin i ma.
o tuma n'u y'u Kɔdon, a dɔn ko Ala b'a fɛ k'u ɲangi n'u ka jurumu kɛlen dɔw ye.
i k'a dɔn caman bɛ mɔgɔw la, walaahi olu ye mɔgɔ tiɲɛnenw ye 50.
Yala kodɔnbaliya kiiti, u b'o de ɲini wa?
jɔnni ka ɲi ka tɛmɛ Ala kan, kiiti la, mɔgɔw ye minnu bɛ dɛngɛnɛya.
51.
Hee aw mɔgɔ minnu limaniyana, aw kana Yahudiyaw ni nansaraw minɛ ka k'aw madɛmɛɲɔgɔnw ye, olu dɔ de ye dɔ madɛmɛɲɔgɔn ye.
ni mɔgɔ min y'u k'a madɛmɛɲɔgɔn ye aw la, o tigi y'u dɔ ye.
i k'a dɔn Ala tɛ yɛrɛtɔɲɔlaw kana<fn> 1: A bɛ fɔ nansaraw de ma ko kerecɛnw.
52.
e bɛ mɔgɔw ye, bana bɛ minnu dusukunw na, olu b'u girin kafiriw madɛmɛni na. U b'a fɔ ko: " an bɛ siran masiba mununmununni kan'an sɔrɔ " a dun dɔ b'a la Ala bɛ na ni foni ye walima koɲɛ dɔ ye ka bɔ a bara, o tuma u bɛ laban ka kɛ nimisabagaw ye, fɛn na, u ye min dogo u niw na.
53.
mɔgɔ minnu limaniyana, olu n'a fɔ ko: " yala ninnu de m'u kali Ala la, u ka kali-ka-siyɛn dan bɛɛ la wa, ko olu faralen bɛ aw kan wa? " u ka baaraw tiɲɛna, u labanna ka kɛ mɔgɔ bɔnɛnenw ye.
54.
Hee aw mɔgɔ minnu limaniyana, ni mɔgɔ min murutira aw la ka bɔ a ka (silamɛya) diinɛ kan; a mɛɛn o mɛɛn Ala bɛna ni mɔgɔ wɛrɛw ye, a bɛ minnu kanu, u fana bɛ Ala kanu, u bɛ kɛ mɔgɔ nɔgɔnw ye limaniyabagaw la, ka kɛ mɔgɔ kologɛlɛnw ye kafiriw kan; u bɛ jahadi kɛ Ala ka sira kan.
u tɛ siran jalakibaga si ka jalakili ɲɛ.
o filɛ Ala ka fisamantiya ye, a b'o di mɔgɔ ma min y'a diya.
Ala ye yiriwa masa ye Dɔnnitigi don.
55.
a' k'a dɔn aw madɛmɛbaga ye Ala de ye, an'a Kira. ani mɔgɔ minnu limaniyana, olu minnu bɛ seli jɔ, ka jaga di, wa urukuyibagaw don.
56.
ni mɔgɔ min y'a madɛmɛbaga kɛ Ala ye, a n'a ka ciden ye, ani mɔgɔ limaniyalenw ye, i k'a dɔn Ala ka jɛkulu de ye sebagaw ye.
57.
Hee aw mɔgɔ minnu limaniyana, aw kana mɔgɔw minɛ ka kɛ aw madɛmɛɲɔgɔnw ye, minnu y'aw ka diinɛ minɛ ka kɛ ɲangoron ni tulonkɛ ye, ka bɔ mɔgɔw la, Kitabu dira minnu ma, ani kafiriw.
a' ye siran Ala ɲɛ, n'a y'a sɔrɔ aw ye limaniyabagaw ye.
58.
n'aw ye wele kɛ ka taa seli ma tuma min na, u b'o minɛ ka kɛ ɲangoron ni tulonkɛ ye, bawo mɔgɔw don minnu hakili tɛ ko faamuya.
59.
a fɔ: " hee aw kitabu dungew, yala aw b'aw dimi bɔ anw na fɛn wɛrɛ kama, fo anw limaniyana Ala la, ani fɛn na, min jiginna an ma, ani min jiginna ka kɔrɔ, ani fana, aw caman de ye mɔgɔ tiɲɛnenw ye ."
60.
a fɔ: " yala n k'aw ladɔnniya fɛn na, min ka jugu ka tɛmɛ o kan sara la Ala yɔrɔ ?
o ye mɔgɔ ye, Ala ye min danga, ka dimi a kɔrɔ, k'u dɔw kɛ gɔnw ye, ani lɛw, minnu ye jo bato, olu de jɔyɔrɔ ka jugu, wa olu filila kojugu ka bɔ sira jɛlen kan."
61.
tuma min na n'u nan'aw ma, u b'a fɔ: " an limaniyana " k'a sɔrɔ u dun donna aw kan ni kafiriya ye, wa olu bɔra ni o ye.
Ala ye dɔnnibaga ye ni fɛn ye, u bɛ min dogo.
62.
i b'u caman ye ka girin ka don jurumuw ni dansagonw n'u ka haramudun na.1 Walaahi u bɛ wale min kɛ, o cɛ juguyara haali.
63.
Munna karamɔgɔw ni dɔnnibagaw t'u gɛn u ka jurumukuma n'u ka haramudun na ?
walaahi u bɛ baara min kɛ, o cɛ juguyara haali.
64.
Yahudiyaw ko: " Ala tɛgɛ ka gɛlɛn" u yɛrɛw kɛra tɛgɛ gɛlɛnw ye. U dangana n'u ka kuma fɔlen ye.
Ayi Ala tɛgɛ fila labilalen bɛ, Ala bɛ musaka kɛ cogo min y'a diya, walaahi fɛn min jiginna e (Kira) kan, ka bɔ i Ma yɔrɔ, o bɛna u (Yahudiyaw ni Nansaraw) caman jiidi ni dansagon ni kafiriya ye.
anw ye juguya ni kɔniya don u ni ɲɔgɔn cɛ, fo ka taa a bila jɔdon na.
tuma o tuma n'u ye tasuma mɛnɛ kɛlɛ kama, Ala b'o dugan.
u bɛ taama dugukolo kɔkan ni tiɲɛni ye. Ala tɛ tiɲɛnikɛlaw kanu.
65.
N'i tun y'a sɔrɔ kitabu dungew limaniyana, ka siran Ala ɲɛ, an tun bɛ u ka jugumanw kafari u ye, an tun b'u don nɛɛma -Alijinɛw kɔnɔ.
66.
n i tun y'a sɔrɔ u ye Tawureta ni linjila jɔ,<fn> 1: Ka Tawureta jɔ, o kɔrɔ: ka baara kɛ a kɔnɔkumaw na.</fn> ani minnu jiginna u ma ka bɔ u Ma yɔrɔ, u tun na dumuni kɛ u sanfɛ, an'u senkɔrɔ.<fn> 2: ka dumuni k'u sanfɛ, o kɔrɔ: garijɛgɛ tun bɛ bɔ sanfɛ ka jigin u kan.
u senkɔrɔ, o kɔrɔ: I n'a fɔ sɛnɛfɛnw ani jagow.</fn> jamakulu tilennen dɔw b'u la, nka caman b'u la, olu ka baara kɛtaw cɛjuguyara.
67.
Hee e ciden, fɛn bɛɛ lase min jiginna i kan ka bɔ i Ma yɔrɔ.
N'i m'o kɛ, o tuma i ma i Ma ka cidenya lase dɛ.
Ala de b'i latanga ka bɔ mɔgɔw ma.
Ala tɛ kafiriw kana.
68.
a fɔ: " hee kitabu dungew, aw tɛ fosi kan (diinɛko la) fo aw ka Tawureta ni linjila jɔ. ani (Gafe minnu jiginna aw kan ka bɔ aw Ma yɔrɔ." Walaahi fɛn min jiginna e (Kira) ma ka bɔ i Ma yɔrɔ, o b'u caman jiidi ni dansagon ni kafiriya ye.
i dusu kana kasi kafiriw nɔfɛ.
69.
i k'a dɔn mɔgɔ minnu limaniyana, ani minnu kɛra Yahudiyaw ye, ani saabiinaw 3, ani nansaraw, ni mɔgɔ min limaniyana Ala la, ani lahara don na, ka baara ɲuman kɛ, siran t'o tigiw kan, u tɛ nisɔngoya fana.
70.
Tiɲɛ-tiɲɛ na, anw ye Isirayila denw ka kalikan minɛ, an ye kira caman ci u ma.
tuma o tuma ni kira dɔ nan'u ma ni fɛn ye, min man di u niw ye, u bɛ kira jamakulu dɔw nkalontigiya, ka jamakulu dɔw faga.
71.
u y'a bisigi ko balawu tɛna kɛ. U fiyenna, ka tila k'u tulow geren, u caman (kɛra ten).
o kɔfɛ Ala ye tuubi minɛ u ma.
o kɔfɛ u fiyenna ka tila k'u tulo geren.
Ala ye yelibaga ye n'u ka baara kɛtaw ye.
72.
Tiɲɛ-tiɲɛ na, mɔgɔw kafiriyara, minnu ko: " i k'a dɔn Ala de ye Al-masiihu ye, Mariyama denkɛ " k'a sɔrɔ Al-Masiihu yɛrɛ ko: "hee Isirayila denw, a' ye Ala bato, ne ma, an'aw ma, aw k'a dɔn ni mɔgɔ min ye fɛn wɛrɛ fara Ala kan, tiɲɛ na Ala ye alijinɛ haramuya o tigi ma faasi, o ladonyɔrɔ ye jahanama tasuma ye.
dɛmɛbagaw si tɛ tɔɲɔnikɛlaw bolo" 73.
Tiɲɛ-tiɲɛ na, mɔgɔw kafiriyara, minnu ko: " Ala ye Ma saba sabanan ye " batoma wɛrɛ dun tɛ yen Ala kɔ.
wa n'u m'u ka kuma fɔtaw dabila, walaahi ɲankata bɛna mɔgɔw sɔrɔ u la, minnu kafiriyara, ɲankata min dimi ka bon.
74.
Yala u tɛ tuubi ka taa Ala ma, ka yafa ɲini a fɛ wa?
Ala ye Hakɛtobaga ye masa hinɛbaga don.
75.
Al-masiihu, min ye Mariyama den ye, o ma kɛ fosi ye fo ciden, cidenw tɛmɛna ka kɔn min ɲɛ.
a woloba tun ye musotiɲɛtigiba ye.
u mɔgɔ fila bɛɛ tun bɛ dumuni kɛ.
a filɛ cogo min na anw Ala bɛ hayaw bange u ye. O kɔfɛ a filɛ cogo min na u b'u kɔdon (tiɲɛ ma) 76.
a fɔ: " yala aw bɛ fɛn bato ni Ala tɛ, min tɛ tɔɔrɔ ni nafa si mara aw ye wa ? Ala dun de ye Mɛnnikɛla ye Dɔnnibaga don ."
77.
a fɔ: " hee kitabu dungew, aw kana dan tɛmɛ aw ka diinɛ kɔnɔ. fɛn na min tɛ tiɲɛ ye.
aw kana tugu mɔgɔw nidungɔ kɔ, minnu filila ka kɔrɔ. Wa u ye mɔgɔ caman lafili ka tɛmɛ. U filila ka bɔ sira jɛlen kan ."
78.
mɔgɔ minnu kafiriyara Isirayila denw na, olu dangana (kira) Dawuda ni (Kira) Yisa, Mariyama denkɛ nɛn kan. Ka d'a kan u ye kansɔsɔli kɛ, wa u kɛra u bɛ dan sagon fana.
79.
u tun kɛra, u tɛ ɲɔgɔn gɛn ka bɔ kojugu la, u ye min kɛ, walaahi u tun bɛ ko minnu kɛ, o cɛjuguyara haali.
80.
i bɛ caman ye u la, olu b'u madɛmɛɲɔgɔn kɛ mɔgɔw ye minnu kafiriyara.
Walaahi u yɛrɛw ye wale min bila u ɲɛ, o sara cɛjuguyara. n'o ye ko Ala fununna u kɔrɔ, wa u bɛ dumɛ ɲankata kɔnɔ.
81.
ni u tun kɛra ko u bɛ limaniya Ala ni Nabi ɲuman na, ani min jiginna o ma, u tun tɛna kafiriw minɛ ka k'u madɛmɛɲɔgɔnw ye, nka caman b'u la, olu ye mɔgɔ tiɲɛnenw ye.
82.
Walaahi i bɛ mɔgɔ min sɔrɔ, n'o ka juguya kolo ka gɛlɛn mɔgɔw nɔfɛ minnu limaniyana, o ye Yahudiyaw ye ani minnu kɛra filankafow ye.
Walaahi i bɛ mɔgɔ min sɔrɔ, n'o ka kanuya ka surun mɔgɔw la minnu limaniyana, o ye mɔgɔw ye, minnu ko: " anw ye nansaraw ye " k'a masɔrɔ dɔnnibagaw ni Alabatobagaw b'olu la. Wa olu t'u yɛrɛ bonya.
83.
n'olu ye fɛn mɛn, min jiginna Alakira kan, i bɛ u ɲɛw woyotɔ ye ɲɛji fɛ. K'a sababu kɛ u ye min dɔn ka bɔ tiɲɛ na.
u b'a fɔ: " anw ma, an limaniyana, an sɛbɛn ka fara seereyabagaw kan ."
84.
mun b'a to an tɛ limaniya Ala la, ani tiɲɛ na, min nan'an ma, an dun bɛ tamaki ko an Ma k'an fara mɔgɔ ɲumanw kan ."
85.
Ala fana y'u sara u ka kuma sababu la ni Alijinɛw ye, kɔjiw bɛ boli minnu jukɔrɔ, u bɛ dumɛ o kɔnɔ kudayi.
o filɛ ɲumankɛlaw sara ye.
86.
mɔgɔ minnu kafiriyara, k'an ka hayaw nkalontigiya, olu de ye jahanama dungew ye.
87.
Hee aw mɔgɔ minnu limaniyana, aw kana fɛn sanimanw haramuya, Ala ye minnu daga aw ye.
aw kana dansagon, a' k'a dɔn Ala tɛ dansagonbagaw kanu.
88.
a' ye fɛnw dun, Ala y'aw garijɛgɛ minnu na, minnu ye halala sanimanw ye.
aw ka siran Ala ɲɛ, aw limaniyalen bɛ masa min na.
89.
Ala t'aw minɛ n'aw ka tulon ye a' ka kaliliw kɔnɔ, nka n'aw ye kalili min ŋaniya siri, Ala b'aw minɛ n'o ye dɛ.
o tuma, o kɔni kalilankari ye: ka faantan tan ladumuni, ka bɔ fɛn na, aw ka denbaya bɛ balo fɛn min cɛmancɛlata la<fn> 1: O la cɛmancɛlata: A kana kɛ aw ka dunta bɛɛ la ɲumanba ye, a kana kɛ a la jugumanba fana ye.</fn> . walima k'u (faantan tan) fɛrɔbɔ. walima ka jɔn kelen hɔrɔnya.
o tuma ni mɔgɔ min ma nin (saba si) sɔrɔ, o ka tile saba sun.
o filɛ aw ka kalilankari bɔcogo ye.
n'aw y'aw kali, a' y'a' ka kaliliw latanga dɛ! Ala b'a ka hayaw bange aw ye o cogo la, a dɔ la aw bɛ barika da.
90.
Hee aw mɔgɔ minnu limaniyana, aw k'a dɔn ko dɔlɔ ni sobon, ani boliw ani filɛlikɛfɛnw, olu bɛɛ ye nɔgɔw ye ka bɔ sitanɛ ka baaraw la.
a' y'aw yɔrɔ janya u la dɛ, walasa aw bɛ kisi.
91.
a' k'a dɔn sitanɛ b'a laɲini dɔrɔn ka juguya ni kɔniya don aw ni ɲɔgɔn cɛ, dɔlɔko ni sobonko la, ani k'aw bali Ala kosuma ni seli la.
Yala aw ye a dabilabagaw ye wa ?
92.
a' ye Ala bato, ka ciden labato, a' k'aw kɔlɔsi !
n'aw y'a' Kɔdon, aw k'a dɔn ko min b'an ka ciden kan, o ye cilase bangelen dɔrɔn de ye.
93.
jurumu tɛ mɔgɔw kan, minnu limaniyana ka baara ɲumanw kɛ, fɛn na, u ye minnu dun (dɔlɔ ni sobonw na, sanni u ka haramuya) n'u tun siranna Ala ɲɛ ka limaniya, ka baara ɲuman kɛ, o kɔfɛ ka siran Ala ɲɛ ka limaniya, o kɔfɛ ka siran Ala ɲɛ ka ɲuman kɛ.
Ala bɛ ɲumankɛlaw de kanu.
94.
Hee aw mɔgɔ minnu limaniyana, Ala bɛn'aw Kɔrɔbɔ ni fɛnnin dɔ ye ka bɔ fɛlɛfɛn na. Aw bolow n'aw ka tamaw bɛ min sɔrɔ.
walasa Ala b'a dɔn mɔgɔ min bɛ siran a ɲɛ dogo la.
ni mɔgɔ min ye dansagon o kɔfɛ, lajaba b'o ye, min dimi ka bon.
95.
Hee aw mɔgɔ minnu limaniyana, aw kana fɛlɛfɛn faga aw naamutigilama<fn> 1: naamutigilama o kɔrɔ k'a sɔrɔ aw ye naamu ta hiji ni Umura kama.</fn> .
ni mɔgɔ min y'a faga aw la tugukakɛ la, o sara ye fɛn ɲɔgɔnna bagan ye, a ye min faga. Laadirikɛ fila bɛ kiiti tigɛ ni min ye aw la. K'o kɛ hadiya ye, min bɛ lase Alikaaba la.
walima k'o kunko bɔ ni faantanw ladumuni ye, walima k'o kunmafalensunni kɛ, walasa a na a ka koɲɛ laban juguya nɛnɛ.
min tɛmɛna Ala yafara o la. Nka ni mɔgɔ min seginna k'a dɔwɛrɛ kɛ, Ala b'a ta jurusara o tigi la.
Ala ye bonya masa ye tajurusarabaga don.
96.
Jirɔfɛn mɔni dagar'aw ye, ani a jufa sogo dunni, k'o kɛ daamuta y'aw ye, ani taamadenw ye.
nka gerekanfɛnw fagali haramuna aw ma n'aw naamutigilama don.
a' ye siran Ala ɲɛ, aw bɛ dalajɛ ka taa masa min ma.
97.
Alikaaba min ye so lahɔrɔmama ye, Ala y'o kɛ mɔgɔw jɔlan ye, ani lahɔrɔmakalo,<fn> 1: lahɔrɔmakalow ye naani ye: selibamakɔnɔ, selibakalo, jɔnminɛkalo, ani arajabakalo.</fn> ani hadiyabagan, ani kannajurutigiw.
o kɛra walasa aw k'a dɔn ko Ala bɛ fɛn bɛɛ dɔn sanfaraw ni dugufara kɔnɔ, wa a' k'a dɔn ko Ala ye fɛn bɛɛ lajɛlen dɔnbaga ye.
98.
a' k'a dɔn ko Ala ka ɲangili kolo ka gɛlɛn. Wa a' k'a dɔn ko Ala ye Hakɛtobaga ye masa hinɛbaga don.
99.
fosi tɛ Alakira kan, fo cilase.
nka Ala bɛ fɛn dɔn, aw bɛ min bange, an'aw bɛ min dogo.
100.
a fɔ: "Fɛn jugu ni fɛn ɲuman tɛ kɛɲɛ.
hali ni fɛn jugu caya y'i ɲɛfa, o tuma a' ye siran Ala ɲɛ, aw dusukunyeli dungew, a dɔ la aw bɛ kisi " 101.
Hee aw mɔgɔ minnu limaniyana, aw kana ɲininkali kɛ kow la, minnu mana bange aw ye, n'o bɛ goya aw ye.
n'aw dun ye ɲininkali kɛ o kow la, k'a sɔrɔ kuranɛ bɛ ka jigin, u bɛ bange aw ye dɛ.
Ala yafara aw ma (tɛmɛnenw) na.
Ala ye Hakɛtobaga ye Muɲunbaga don.
102.
tiɲɛ na mɔgɔ dɔw delila k'o ɲɔgɔn ɲininkali kɛ ka kɔn aw ɲɛ, o kɔfɛ u labanna ka kɛ kafiriw ye n'a ye.
103.
Ala ma tulosɔgɔsaraka kɛ, a ma gɛnbalisaraka kɛ, a ma tugubaasaraka kɛ, a ma tanganensaraka fana kɛ. Nka mɔgɔ minnu kafiriyara, olu de bɛ nkalon tigɛ ka da Ala la. Wa u caman tɛ hakili sɔrɔ.<fn> 2: Nin bɛɛ tun ye saraka baganw tɔgɔw ye larabuw bara u ka tontigiya tuma na.
n'a fɔra u ye tuma min na ko a' ye na fɛn ma, Ala ye min jigin, ani Ala ka ciden ma, u b'a fɔ ko: "an y'an faw sɔrɔ min kan, o b'anw wasa " EE hali n'a y'a sɔrɔ u faw tun tɛ fɛn dɔn, u tun tɛ taama kanasira kan?
105.
Hee aw mɔgɔ minnu limaniyana, a' y'a' ɲɛsin a' yɛrɛw ma !
mɔgɔ min filila, o ka fili t'aw tɔɔrɔ, n'aw yɛrɛw kanana.
aw bɛɛ lajɛlen kɔseginyɔrɔ bɛ ka taa Ala ma, a b'aw kibaruya fɛn na, aw tun bɛ min kɛ.
106.
Hee aw mɔgɔ minnu limaniyana, ni saya nan'aw dɔ la kelen ma, aw ni ɲɔgɔn cɛ seereya bɛ kɛ sarakanna tuma na mɔgɔ tilennen fila ye aw (silamɛw) na. walima mɔgɔ fila wɛrɛw ka bɔ mɔgɔw la, min t'aw dɔ ye.
n'a y'a sɔrɔ aw taamana dugukolo kan, ni saya musiba y'aw sɔrɔ.
o tuma aw b'olu mɔgɔ fila minɛ seli kɔfɛ, u b'u kali Ala la, n'a y'a sɔrɔ aw sigara u la, (k'u kali ko): " anw t'an ka seereya feere sɔngɔ si la, hali n'a kɛra masurunyamɔgɔ ye; wa anw tɛ Ala ka seereya dogo, n'o kɛra, o tuma anw kɛra jurumutɔw dɔ ye dɛ" 107.
n'aw banger'a kan ko mɔgɔ fila in ye jurumu kunko ta, o tuma mɔgɔ fila wɛrɛ bɛ wuli ka jɔ u nɔ na. Olu ka bɔ mɔgɔw la, jurumuko kɛra minnu na, olu minnu ka surun sabaatɔ la ni bɛɛ ye.
olu fila b'u kali Ala la ko: " walaahi anw ka seereya de ka kan ka tɛmɛ ninnu fila ka seereya kan, wa anw ma dantɛmɛ si kɛ dɛ, n'o kɛra o tuma walaahi anw kɛra yɛrɛtɔɲɔbagaw dɔ ye."
108.
nin kɛcogo in de ka surun, u ka na ni seereya ye a ɲɛ kan, walima a b'a to u bɛ siran kalili kana lasegin (ka di ciyɛntalaw ma) u ka kalili kɔfɛ.
a' ye siran Ala ɲɛ, aw ka lamɛnni kɛ.
Ala tɛ mɔgɔ tiɲɛnenw kana.<fn> 1: Haya in ɲɛsinnen bɛ mɔgɔ ma, saya bana nana mɔgɔ min ma, k'a to taamayɔrɔ la, a bɛ sarankanna kɛ, silamɛw yen, ni silamɛ tɛ ye, a b'a kɛ kafiriw ye, nka n'olu ye fɛn dogo a bolofɛnw na, o kalili de bɛ kɛ nin cogo la, walima n'aw silamɛw sigara k'u ye fɛn dɔ dogo, u bɛ lajɔ Laansara kɔfɛ u k'u kali..</fn> 109.
(Hakilijigin kɛ) don min, ni Ala bɛ kiraw bɛɛ dalajɛ, a b'a fɔ ko: " aw jaabira ni mun ye " ?
u b'a fɔ ko: "dɔnni t'an bolo dɛ " i k'a dɔn e Ala de ye ko dogolenw dɔnbagaba ye " 110.
(Hakilijigin kɛ) waati min na Ala b'a fɔ: " Mariyama denkɛ Yisa yo ! i hakili jigin ne ka nɛɛma na i kan, an'i woloba kan. Tuma min na ne y'i kologɛlɛya ni ni sani ye.
i bɛ mɔgɔw kumaɲɔgɔnya k'i to dendalan kɔnɔ an'i kamalenkɔrɔlama, ani tuma min na n y'i kalan kitabu la, ani kodɔn ni Tawureta ni Linjila.
ani waati min na i bɛ dilanni kɛ bɔgɔ la, i n'a fɔ kɔnɔ dilancogo, ni ne Ala ka jɛn ye, ka fiyɛli kɛ o la, o bɛ sin ka kɛ kɔnɔ ye ni ne ka jɛn ye.
e tun bɛ fiyenwoloninye<fn> 1: Fiyenwoloninye: mɔgɔ min fiyennen wolola. Dɔw ko: bakɔnɔfiyen.</fn> kɛnɛya, ani kunatɔ, ni ne Ala ka jɛn ye.
tuma min, n'i tun bɛ suw laɲɛnamaya ni ne ka jɛn ye.
waati min, ne ye Isirayila denw bali ka se e ma. Tuma min, n'i nana u ma ni dalilu bangenen ye.
mɔgɔ minnu kafiriyara u la, olu ko: " nin tɛ fosi ye fo kɔrɔtɛ bangenen ."
111.
ani waati min, ni ne ye dogorɔkuma jigin kalandenw ma, ko: " a' ye limaniya ne Ala la, ani n ka ciden (Yisa) la !
" u ko: " an limaniyana, e ka seereya k'a fɔ anw ye silamɛw ye dɛ."
112.
(Hakilijigin kɛ) waati min na, kalandenw ko: " Mariyama denkɛ Yisa yo! yala e tigi Ala bɛ se ka gɛlɛninkandumuni lajigin an ma ka bɔ sanfɛ wa ?" (Yisa) ko: " a' ye siran Ala ɲɛ, n'a y'a sɔrɔ aw ye limaniyabagaw ye<fn> 2: Gɛlɛninkandumuni, Bamananw b'a fɔ Tabali ma ko Gɛlɛnin.
113.
u ko: " an b'a fɛ ka dumuni kɛ o la, k'an dusukunw mafanciya ani k'a dɔn ko i ye tiɲɛ fɔ an ye, an bɛ fara seereyabagaw kan o la ."
114.
Mariyama denkɛ Yisa ko: " Ala, an tigi, gɛlɛninkandumuni lajigin an ma ka bɔ sanfɛ, o ka kɛ seli y'an ye, an ka fɔlɔmɔgɔw ye, an'an labanmɔgɔw ye, ani kabako dɔ, ka bɔ e Ala yɔrɔ, i k'an garijɛgɛ, bawo e de ye garijɛgɛbagaw bɛɛ la ɲuman ye."
115.
Ala ko: " ne bɛn'a lajigin aw ma, nka ni mɔgɔ min kafiriyara o kɔfɛ aw la, a' k'a dɔn ne b'o tigi lajaba, lajabacogo la, n tɛ mɔgɔ si lajaba min ɲɔgɔn na, danfɛnw na ."
116.
(u hakili jigin) waati min na, Ala b'a fɔ ko: " hee! Mariyama denkɛ Yisa, yala e de y'a fɔ mɔgɔw ye ko: " a' ye ne ni n ba minɛ ka kɛ batofɛn fila ye ni Ala tɛ wa ?" Yisa ko: " saniya b'e ye dɛ !
a tɛ bɛn ne ye ka fɛn fɔ, min hakɛ si tɛ n bolo, n'a y'a sɔrɔ ne y'o fɔ, tiɲɛ na e Ala tun y'o dɔn.
bawo e bɛ fɛn dɔn min bɛ ne ni na.
nka ne tɛ fɛn dɔn, min bɛ e Ala ni na dɛ, e Ala de ye ko dogolenw dɔnbagaba ye<fn> 1: Haya 116nan kuma bɛ tɛmɛ Yisa ni Ala cɛ lahara don na, mɔgɔw ɲɛna minnu ye kuma lankolonw fɔ ko Yisa ye Ala ye, walima Ala den.
nin fɔra k'u lasɔmi diɲɛ na yan fɔlɔ, walasa u ka tuubi sanni u lebu don cɛ, ani lajaba don, ani nimisa don cɛ !</fn> " 117.
ne ma fosi wɛrɛ fɔ u ye, fo i ye n yamaruya min na, ko: " a' ye Ala bato, ne ma, an'aw yɛrɛw ma, ne tun ye seere ye u Kunna, ka n to u cɛma, nka tuma min na e ye ne faatu, e Ala yɛrɛ de kɛra kɔlɔsibaga ye u kan.
e Ala ye seereyabaga ye fɛn bɛɛ lajɛlen na.
118.
N'i y'u lajaba, i k'a dɔn e ka jɔnw de don.
nka n'i yafara u ma yɛrɛ, i k'a dɔn e Ala kɔni, e de ye bonya masa ye, e ye Kodɔnbaga ye ."
119.
Ala b'a fɔ: " nin de filɛ don ye, tiɲɛtigiw ka tiɲɛ b'u nafa min na. Alijinɛw b'u ye, kɔjiw bɛ boli minnu jukɔrɔ, u bɛ dumɛ o kɔnɔ kudayi, Ala jɛnna u ma, u fana jɛnna Ala ma.
o filɛ niyɔrɔ belebele ye.
120.
Ala ta ye sanfaraw ni dugufara mara ye, ani fɛn minnu b'olu kɔnɔ, ale de ye sebaa ye fɛn bɛɛ lajɛlen na.
﻿<h> SYÈFAN ANI SYÈDENNIN</h>
nsiirinin, nsiirinin.
syɛfan ani syɛdennin o tun tagara lenburukariyɔrɔ.
syɛdennin ko ko syɛfan ka yɛlɛn lenburusun na ka lenburu kari.
syɛfan ko ko ale tɛ yɛlɛn.
syɛdennin yɛlɛnna ka lenburusun yuguyugu.
lenburu binna.
o ye o dun.
syɛfan fana yɛlɛnna, ko syɛdennin ka buguri cɛ ka a bila ale jukɔrɔ ko ni ale binna ko ale tɛ ci.
syɛdennin ye buguri cɛ ka a bila a kɔrɔ, ka bɛlɛdenninkisɛnin bila o cɛ ra.
syɛfan ye a yuguyugu ka bɔ ka na kɛ bɛlɛdennin kan poyi ! ka a ci.
syɛdennin ka yɛlɛ ka yɛlɛ ka yɛlɛ kala ye a kan tigɛ
kala ka yɛlɛ ka yɛlɛ ka yɛlɛ tasuma ye a minɛ.
tasuma ka yɛlɛ ka yɛlɛ ka yɛlɛ ji ye a faga.
ji ka yɛlɛ ka yɛlɛ ka yɛlɛ dugukolo ye a min.
dugukolo ka yɛlɛ ka yɛlɛ ka yɛlɛ a ni Ala kɛlɛla.
Ala ye a ta ka bin.
kabini o bɔra a la, a bɛ o nɔ na.
n ye nsiirinin sɔrɔ yɔrɔ min, n ye a bila yen.
﻿<h> MANSAKÈ denmuso FURULI</h>
﻿ Ntalen.
mansakɛ dɔ don kurun dɔ bɛ a rɔ.
a ko mɔgɔ tɛ ale den sɔrɔ fo ni min ye o ci a kaya la.
o ye duguw yaala.
jamana wɛrɛw la, o ye o bɛɛ̀ yaala.
u ma mɔgɔ sɔrɔ min bɛ se ka kurun nin ci a fɔrɔ la.
cɛ dɔ wulila ko ale bɛ taga mansakɛ den nɔ fɛ.
o wulila, a tagara.
a ni musokɔrɔnin dɔ bɛnna sira rɔ.
a ko a ye ko cɛ i bɛ taga min ?
ko n fana ye o mɛn ko mansakɛ den bɛ yen, ko a cɛ ka ɲi, a ɲɔgɔn tɛ a na kun,a ɲɔgɔn tɛ walina kun.
sisan, ni n fana bɛ se ka kurun nin ci, ni n bɛ a ci,o bɛ musonin di n ma.
ni n tɛ se ka a ci, n bɛ a to yen.
musokɔrɔnin ko sisan, na yan, a ko ne ka doni filɛ, ne dɛmɛ n ka doni ka sanba.
a ko ayiwa, ko baasi tɛ.
a ye o ka doni ta.
a ni a tagara, a ni a tagara.
musokɔrɔnin ye furamugu ta ka a di a ma.
a ye furamugu ta ka a di a ma tuma min, a seginna.
ɔnhɔn, a ko ni i tagara, i bɛ a Susa i fɔrɔ la.
ni i ye a Susa i fɔrɔ la, i bɛ a Susa bɛlɛ la, i bɛ a ci.
a ko baasi tɛ.
a tagara mansakɛ bara.
a tagara tuma min, ko mansakɛ ! a ko aw ni su !
a ko nba !
a ko ɛ ne fana ye kibaru mɛn, ne nana o de nɔ fɛ.
ko i nana o de nɔ fɛ ?
a ko ayiwa, baasi tɛ.
kurun nin filɛ nin ye yan.
a ko kuma caman tɛ a rɔ.
i bɛ taga kurun nin kan, ni i sera ka kurun nin ci, a ko n denmuso filɛ i ɲɛ yan, n bɛ a ta ka a di i ma.
a ko ayiwa, baasi tɛ.
cɛ nin fana tagara kurun nin na, ka kulusi bɔ, ka a fɔrɔ minɛ a bolo, ka a gosi fara la.
cɛ nin ye kurun ci.
o ye a ci tuma min na, mansakɛ tagara ka denmuso minɛ, ka a ko ka saniya, ka sanu di a ma, ka wari di a ma, ka a di a ma.
u tagara.
﻿<h> BANINYÈGÈNÈ FURULI</h>
﻿ n ye a tigɛ ka a da cɛ dɔ la.
a ye den dɔ sɔrɔ.
a ma sɔn ka a tɔgɔ fɔ mɔgɔ si ye.
den nin ye muso ye.
a bonyana ka bonya fo ka a se furu ma.
o tuma na, jaga den nin tɔgɔ ko Baninyɛgɛnɛ.
ni mɔgɔ o mɔgɔ nana, a bɛ a fɔ ko ni a sera ka den nin tɔgɔ fɔ, o tuma na, a bɛ den nin furu o tigi ma.
Ayiwa, a nana o ta, mɔgɔ min mana na, o bɛ a fɔ ko den nin tɔgɔ ?
a bɛ a fɔ ko ni i sera ka o tɔgɔ fɔ, n bɛ a furu i ma.
dow bɛ a fɔ Fanta, dow bɛ a fɔ Manu, dow bɛ a fɔ Jɛnɛba, mɔgɔ si ma se ka den tɔgɔ fɔ.
jelikɛ dɔ ye a mɛn sa.
o ye a ka ntaman ta, o bɛ nalen.
o ni musokɔrɔnin bɛnna ko n denkɛ, ko e bɛ taga min ?
ko ne bɛ taga dugu dɔ la, ko dɔ bɛ yen, a ko a tɛ a den di mɔgɔ si ma, fo o ka a tɔgɔ dɔn.
ko o tuma na, e bɛ a tɔgɔ dɔn wa ?
ko ayi.
ko ni i ye woro di ne ma ani syɛfan, ko ne bɛ a tɔgɔ fɔ i ye.
o tuma, jelikɛ ye a bolo don pɔsi la ka syɛfan di a ma ani woro.
a ye a tɔgɔ fɔ a ye ko a tɔgɔ ko Baninyɛgɛnɛ.
o tuma na, jelikɛ fana ye ntaman ta a bɛ a la:
dɛrɛn dɛrɛn dɛrɛn dɛ !
jelikɛ muso ye Baninyɛgɛnɛ !
masa Ala ye koɲumannin da n ɲɛ !
dɛrɛn dɛrɛn dɛ !
dɛrɛn dɛrɛn dɛrɛn dɛ !
jelikɛ muso ye Baninyɛgɛnɛ !
masa Ala ye koɲumannin da n ɲɛ !
dɛrɛn dɛrɛn dɛ.
Ayiwa, den ye i sigilen to so kɔnɔ a kasira ko ne ba yo !
jɔni ye n tɔgɔ fɔ jeli ye, ko n tɔgɔ ko Baninyɛgɛnɛ ?
masa Ala ye kojugunin da n ɲɛ.
Ayiwa, dennin bɛ kasi la.
jelikɛ kɔni bɛ a la:
dɛrɛn dɛrɛn dɛrɛn dɛ !
jelikɛ muso ye Baninyɛgɛnɛ !
masa Ala ye koɲumannin da n ɲɛ.
Ayiwa, a nana, a sera u ka du kɔnɔ, u ye a bisimila ka ji di a ma.
o tuma dennin kasira ko a tɛ a fɛ, fa ko EE ko i bɛ a fɛ dɛ.
ko mɔgɔ si ma se i tɔgɔ la, dɔw nana, dɔw ko Fanta.
dɔw ko Mamu, dɔw ko Jɛnɛba.
mɔgɔ si ma i tɔgɔ dɔn.
o tuma, jelikɛ ye i tɔgɔ dɔn an bɛ i di o ma.
o tuma, n bɛ a fɔ i baw ye u ka i ka kɔɲɔminɛnw siri.
furu bɛ siri, i bɛ taga a nɔ fɛ.
u ye a konyɛ kɛ ten.
Ayiwa, n ye o ta yɔrɔ min, n ye o bila yen.
﻿<h> BARAMUSO jugu</h>
﻿ nsiirin.
n ye a da nin de la.
nin muso nin dɔ, a ye galomuso ye.
a ye kɔnɔ ta.
a ko tin ye a minɛ.
a jiginna dencɛ.
muso nin jiginnen dencɛ, baramuso ye kurun ta ka taga o di tinkɔrɔsigimusow ma.
musokɔrɔnin ye kurun ta ka taga o di galomuso ma.
a ye dennin ta, ka taga a di a baramuso ma ko baramuso wolola den nin na.
a tora ten.
Ayiwa, galomuso a bɛ taga a ka ɲɔmugufyɛyɔrɔ.
kabini dennin ye ko dɔn tuma min, den bɛ ŋunuma.
a ba nana ka bɔ a ka mugufyɛyɔrɔ, a bɛ ŋunuma gurubaguruba ! ka bɔ́ sankaso san fɛ la ka na i gɛrɛ ba nin na.
a bɛ ba nin sin ta ka a min.
baramuso bɛ girin ka bɔ san fɛ.
a bɛ a fɔ ko den di n ma, den di n ma.
a bɛ a ta ka yɛlɛn ni a ye san fɛ.
dennin bɛ kasi.
a bɛ taga ni a ye.
a tagara ni a ye fo dennin bonyara.
a bonyara minkɛ, a ye ɲɔkalaso dila.
Ayiwa, ni jɔnkɛ nana ni masakɛ ka so ye, a bɛ a ka ɲɔkalaso ta.
Ayiwa, a ko: Bilali yo, Bilali yo !
ni i ye bin nin kɛ masaso nin kɔrɔ, i ka dɔɔ̀nin kɛ n ta nin kɔrɔ.
a ko: Mamadu Tarawele, Mamadu Tarawele, ko e ka so dun tɛ bin dun !
‐ ne ka so dun tɛ bin dun ?
maaninfin dun bɛ kaba wolo ?
o ma kaba wolo.
ne ba dun ma kaba wolo sa.
Ayiwa, a bɛ a ka so siri Bilali ka so kɛrɛ fɛ.
tile o tile, ni Bilali ni a ka so nana, a bɛ a fɔ ten: Bilali yo, Bilali yo!
ni i ye bin nin kɛ masaso nin kɔrɔ, i ka dɔɔ̀nin kɛ n ta nin kɔrɔ.
a ko: Mamadu Tarawele, Mamadu Tarawele, ko e ka so dun tɛ bin dun !
‐ ne ka so dun tɛ bin dun ?
maaninfin dun bɛ kaba wolo ?
o ma kaba wolo.
ne ba dun ma kaba wolo sa.
a tora ten ka to ten ka to ten, fo dɔ ye u kɔlɔsi.
don dɔ tilegan fɛ tuguni Bilali nana ni a ka so ye.
a ye a siri a ko: Bilali yo, Bilali yo!
ni i ye bin nin kɛ masaso nin kɔrɔ, i ka dɔɔ̀nin kɛ n ta nin kɔrɔ.
a ko: Mamadu Tarawele, Mamadu Tarawele, ko e ka so dun tɛ bin dun !
‐ ne ka so dun tɛ bin dun.
maaninfin dun bɛ kaba wolo ?
o ma kaba wolo.
ne ba dun ma kaba wolo sa.
dɔ tagara a fɔ dugumasa ye.
a ko n fa Masa, n ba Masa, fɛn bɛ i ka dugu kɔnɔ, e ma o faamuya.
a ko ayiwa, baasi tɛ.
ko don dɔ tilegan fɛ, ni Bilali bɛ na ni so ye, ko i gɛrɛ u la.
mun bɛ fɔ yen, i bɛ a dɔn.
Ayiwa, tilegan fɛ, Bilali nana ni so ye.
Mamadu bolila.
a ko: Bilali yo, Bilali yo!
ni i ye bin nin kɛ masaso nin kɔrɔ, i ka dɔɔ̀nin kɛ n ta nin kɔrɔ.
a ko: Mamadu Tarawele, Mamadu Tarawele, ko e ka so dun tɛ bin dun.
‐ ne ka so dun tɛ bin dun.
maaninfin dun bɛ kaba wolo ?
o ma kaba wolo.
ne ba nin dun ma kaba wolo.
dugumasa ye i kanto, a ko yoo !
jaa konya nin bɛ ten de.
a ko ne ye nin faamuya sa dugumasa tagara a ye tabale gosi.
dugu bɛɛ ye ɲɔgɔn dalajɛ.
Bilali ni a ka so nana tuguni.
Mamadu wulila: Bilali yo, Bilali yo !
ni ye bin nin kɛ masa so nin kɔrɔ, i ka dɔɔ̀nin kɛ n ta nin kɔrɔ.
a ko: Mamadu Tarawele, Mamadu Tarawele, ko e ka so dun tɛ bin dun.
‐ ne ka so dun tɛ bin dun.
maaninfin dun bɛ kaba wolo ?
o ma kaba wolo.
ne ba dun ma kaba wolo sa.
Ayiwa, o ye tinkɔrɔmusow wele a ko min ye nin kɛ, o tigi ka na a fɔ.
bɛɛ nana, u bɛ a fɔ ne tɛ, ne tɛ, ne tɛ.
musonin ye a fɔ ko a galomuso wele.
e ! o bɛ taga n faga, o bɛ taga n faga.
aw kana n faga, ne ma ko kɛ.
a ko an tɛ i faga an bɛ i ɲininka dɔrɔn.
u ni a tagara.
i ko, u ko e de ye nin den wolo ?
a ko ɔnhɔn, ne de ye a wolo.
a ko ne de ye a wolo tuma min, o ye kurun ta ka a di n ma, ka den ta ka a di baramuso ma.
o ye den ta ka a di galomuso ma, ka galomuso bila san fɛ, ka baramuso jigin dugu kɔrɔ.
kabini o rɔ, o de ye a bɔ dunya rɔ.
﻿<h> sinamuso jugu</h>
﻿ Ntalen, Ntalen.
n ye a da masakɛ nin de na.
a ye muso kɔnɔntɔ furu.
hali kelen ma den sɔrɔ a ye.
a ye tannan furu, a ye denkɛ kelen sɔrɔ a ye.
o den bonyara ka bonya.
sinama dɔ ko den ye ko na n danda lɔgɔnyiniyɔrɔ.
a ba ko ayi a tɛ taga dɛ ko nin dɔrɔn bɛ n bolo.
ko an bɛɛ̀ den don !
a ko an ka taga ɲɔgɔn fɛ ka kuma ka kuma ka kuma fo ba nin sɔnna.
u tagara dɔrɔn, u tagara sisan fo u tagara jɛgɛminɛyɔrɔ.
muso nin a ye kɔnɔkɔnɔ minɛ ale ye furuba minɛ.
muso nin ko ko u ka a falen ko u ka a falen.
a ko ayi !
muso nin ye a minɛ ka a faga ka a jeni ka a kɛ buguri ye.
a ye buguri nin sanba lu kɔnɔ.
a ye ji kɛ buguri nin na.
buguri nin ko: tot tot tot !
a ko: tinɔɔ̀, n nata kɔmɔn na.
tinɔɔ̀, n fana taata kɔmɔn na.
tinɔɔ̀, na ye a falennɔ kɛ.
tinɔɔ̀, na ye a falennɔ kɛ.
musokɔrɔnin ye o kuma mɛn.
a tagara.
a ko n fa Masa, n ba Masa, ko fɛn bɛ i ka lu kɔnɔ, i bada ma o mɛn, ko buguri min bɛ kuma.
o sɔgɔma, o dugujɛ, masakɛ ye tabale gosi, ko muso bɛɛ̀ ka na ni u ka buguri ye !
o ye ji kɛ a la.
bɛɛ̀ ta ko tot tot !
o ye a ta dɔrɔn, a ko tot tot !
musokɔrɔnin ko ko a tɛ nin ye, ko nin don dɛ.
a nana.
a ye ji kɛ a la dɔrɔn, a seginna ka dɔnkili la tuguni: tinɔɔ̀, n nata kɔmɔn na.
tinɔɔ̀, na fana taata kɔmɔn na.
tinɔɔ̀, na ye a falennɔ kɛ.
tinɔɔ̀, na ye a falennɔ kɛ.
a ye dɔnkili la tuma min, muso nin ye a bolo la a kun.
ko a ye den faga, ko a ye den faga.
o kɔfɛ, masakɛ ko batula ninw ye, ko aw bɛ mun kɔnɔ ?
u ye muso nin kun tigɛ a la.
Ntalen banna yen.
﻿<h> SUBAGAMUSO ANI A BIRANMUSO</h>
﻿ ayiwa, n ye a da nin musokɔrɔnin kelen na.
a mana den min wolo, a bɛ o dun.
a mana den min wolo, a bɛ o dun.
Ayiwa, a ye denkɛnin kelen sɔrɔ.
o wolodon, ni a ye i da su fɛ denkɛnin kelen kɛrɛ fɛ, a ye i sen labɔ ka a tan bili la.
Denkɛnin fana ye a sen labɔ ka a tan bili la.
a ko: ɛ, cɛnin nin, e tɛ sunɔgɔ wa ?
a ko: n ma; ni i ye sin di yan, n bɛ sunɔgɔ.
a ye sin di o ma, o ye i da.
dugu tilala, a ye bolo kelen wuli ka o tan so san fɛ.
den ye a bolo bɔ ka a tan so san fɛ.
a ko: ɛ cɛnin wo, e tɛ sunɔgɔ wa ?
a ko: n ma, ni i ye bolo lajigin, n bɛ sunɔgɔ.
a ye i bolo jigin ka den bolo jigin.
Ayiwa, den nana to ten fo ka na a bonya o cogo la.
su o su, u bɛ ɲɔgon na.
su o su, u bɛ ɲɔgon na.
a ma se ka a den dun.
den kɛra fɛn ye, a bolokora.
a ye muso ta ka a di a ma.
a ye muso dun.
dugu bɛɛ̀ ye cɛnin jɛ muso la, ko u den tɛ di a ma bilen, ko a ba ye subaga ye.
Ayiwa, a ɲɔgɔn subaga don, a fana ma foyi sɔrɔ denmusonin kelen kɔ.
a ye o ta ka o di a ma.
o ye o di a ma.
a tagara, ko a be taga o dun.
cɛnin ko, a ko baasi tɛ, ne tɛ don i ni a cɛ, i biranmuso don.
e ye min don nin ba ye o don.
a ko o tuma na a ye i kɔrɔ nin ye.
a ye dennin pi ka pa, a ma se.
jaa a ba ye tafo de kuru ka siri o la.
a ka ca fo ka a cɛmancɛ fa.
a mana taga, o bɛ kelen tigɛ, a ka suya bɛ bɔ a kɔnɔ.
a mana taga o bɛ kelen tigɛ, a ka suya bɛ bɔ a kɔnɔ, a dɛsɛra.
a ye dennin nɛgɛn ko u ka taga dɔgɔ ɲini.
dennin ko, a ko: ne bɛ n ka minɛw ko.
a ko: ayiwa, an ka taga dɔgɔnyini na fɔlɔ !
a ko: nɛnɛ bɛ ne minɛ !
u tagara dɔgɔnyiniyɔrɔ la.
a ye cangara jalenba ye.
a ye dennin yɛlɛn o bala, ko dennin ka a tigɛ.
dennin ko: n ma, ne tɛ se ka yɛlɛn nin bala.
a ko: i bɛ yɛlɛn dɛ !
ni i ma yɛlɛn n ɲɛnana kelen na n bɛ i kɛ n mago ye.
dennin yɛlɛnna jiri bala.
dennin bɛ dɔgɔ tigɛ yɔrɔ min, a dɛsɛra ka dɔgɔ tigɛ.
ale ye jele ta, sujele ta, ka i jɔ dennin jukɔrɔ ale bɛ dɔgɔ jukɔrɔla kan ka a tigɛ.
ale denkɛnin o tɔgɔ ye ko Jasun ba yɛrɛ o tɔgɔ ye ko Nasun.
Ayiwa, dennin yɛrɛ ba tɔgɔ ye Ɲɛba.
Ayiwa, ale ye dɔgɔ kan ka a tigɛ ni dɔgɔ ko ko a bɛ bin, dennin bɛ gaari kelen tigɛ.
dɔgɔ bɛ nɔrɔ a nɔ la.
cɛnin ka wulunin o dalen bɛ dennin jukɔrɔ, o bɛ dennin filɛ.
dennin ka gaari bɛ ɲini ka ban tigɛ la.
dennin nana i kanto, a ko: e Jasun, e Jasun!
jaa Jasun ba be maa dun dɛ, jaa Jasun ba be maa dun dɛ, jaa Jasun ba ye subaga ye!
ni i ye Jasun wele, ne tɛ i to!
ni i ye Jasun wele, ne tɛ i to!
Kusuba denkɛ wolo bɛ n kan!
Kusuba denkɛ wolo bɛ n kan!
Kusuba kanliba kusa kusa!
Kusuba kanliba kusa kusa.
dennin ye gaari tigɛ, dɔgɔ nɔrɔla.
dennin julagaari banna ka a tɔ to fila ye.
dennin nana i bolo da a kun ka kulɛ san fɛ, a ko: e Jasun, e Jasun!
jaa Jasun ba be maa dun dɛ, jaa Jasun ba be maa dun dɛ, jaa Jasun ba ye subaga ye.
ni i ye Jasun wele, ne tɛ i to!
ni i ye Jasun wele, ne tɛ i to!
Kusuba denkɛ wolo bɛ n kan!
Kusuba denkɛ wolo bɛ n kan!
Kusuba kanliba kusa kusa!
Kusuba kanliba kusa kusa.
Ayiwa, wulunin bolila.
wulunin ye a dɔn kelen de tora.
ni o kelen dun tigɛra, dennin be sa.
wulunin tagara.
Jasun be dɔlɔmin na, cɛkɔrɔbaw caman sigilen bɛ.
wulunin bolila ka na i da Jasun kɛrɛ fɛ: e wewu wewe wewu, e wewu wewe wewu, e wewu wewe wewu, e wewu wewe wewu!
cɛkɔrɔba dɔ bɛ yen, a ko: Jasun, ko i ka wulu bɛ kuma han !
a ko i sigi ka kɛ dɔlɔmin ye.
i ba be i muso dun.
Jasun ko han, ko ɔnhɔn!
a wulila ka a ka marfa jɔsɔ ka sɛmɛkala ta ka tugu wulunin kɔ.
u bɛ boli cogo min, u bɛ boli ten.
dennin ka gaari yɛrɛ tɔ kelen tigɛra sa ka o fili.
dennin ye kule la: e Jasun, e Jasun!
jaa Jasun ba bɛ maa dun dɛ, jaa Jasun ba bɛ maa dun dɛ, jaa Jasun ba ye subaga ye.
ni i ye Jasun wele, ne tɛ i to!
ni i ye Jasun wele, ne tɛ i to!
Kusuba denkɛ wolo bɛ n kan!
Kusuba denkɛ wolo bɛ n kan!
Kusuba kanliba kusa kusa!
Kusuba kanliba kusa kusa.
o dɔgɔ bɛna bin yɔrɔ min, Jasun nana ka i jɔ a kɔfɛ.
a ko: n ma, e ye nin ye wa ?
a ko: ne de ye nin ye !
a ko: e de ye nin ye wa ?
a ko: ne de ye nin ye !
a ko: i ka don yɛlɛn ye bi ye.
a ye i sɛmɛ ni marfa ye, a ye a tan a ba kun na ka kisɛ bɔ a kun na, ka a bin a kɔ fɛ, ka sɛmɛkala kɛ ka a magosi, ka i bolo don dɔgɔ bintɔ kɔrɔ, ka a muso jigin ka taga ni a ye so.
ne ye o sɔrɔ yɔrɔ min na, n ye o da yen.
﻿<h> denmuso fila</h>
﻿ ayiwa, an bɛ na ko wɛrɛ fana daminɛ ka o fɔ aw ye.
dennin dɔ don.
a fa sara, a ba sara ka a tɔ to a ba sinamuso ye.
a ba sinamuso o juguyara a la kosɛbɛ.
lon kelen kɛra, a denw ye dumunni kɛ.
ni u banna tuma min, o dennin, o bɛ na ka na ka dumunni kɛ.
o kɔfɛ, u juguyara dennin na.
a bɛ kan ka ba sinamuso ka filen ko.
filen nin cira a bolo.
a cira a bolo tuma min, ba ye i kanto ko ne ka filen, a tɛ sara la, i bɛ taga ni a ye dɛ ka taga fo Maromaroko.
i bɛ taga ka taga a ko yen dɛ ka a kala yen.
Sani i bɛ taga yen, suruku bɛ sila rɔ, warakalan bɛ sila rɔ, jinajugu bɛ sila rɔ , gɔɔ̀tɛw bɛ sila rɔ.
dennin fana ye i kanto ko ma !
a ko i ba tɛ ne ye.
a ko ni a ye kɛ ten, ne fana bɛ Ala minɛ ne bɛ taga ka taga i ka filen kala Maromaroko.
dennin wulila ka taga.
fɔlɔfɔlɔ a tagara se suruku ma.
surukuwkàn kà bɛ kan ka ɲɔgɔn kin.
a nana u ma ko aw ni ce !
o ye a laminɛ ko ɛɛ̀ ko n den, e bɛ taga min ?
a ko n ba sinamuso ka filen cira n bolo.
a ko a tɛ kala yɔrɔ si ni Maromaroyɔrɔ tɛ.
a ko n dun ne tɛ Maromarosilayɔrɔ dɔn, i ye o min fɔ.
a ko n den, Ala ma sira nɔgɔyara !
a tɛmɛna, a tagara warakalan sɔrɔ.
warakalan olu fanakàn kà bɛ kan ka ɲɔgɔn dun.
a nana u sɔrɔ ko ma !
a ko aw ni ce !
a ko i ni ce !
a ko n den, e bɛ taga min ?
a ko n ba ka sinamuso ka filen cira n bolo.
a ko a tɛ kala yɔrɔ si fo Maromaro.
a ko n den, Ala ma sira nɔgɔyara !
a tɛmɛna o la.
a tagara a sɔrɔ jinamuso ɲakelen bɛ yen.
akàn bɛ kkàn ka yɛrɛ sogo tigɛ ka a dun.
a nana.
a ye ji bɔ, ka a ta ka a di jinamuso ɲakelen ma, ka o fo.
o folen, a ye a ka dukɛnɛ bɛɛ furan.
a ko a, n den, e bɛ taga min ?
a ko n ba ka filen cira n bolo.
a ko a tɛ kala yɔrɔ si ni Maromaro jinamuso tɛ.
a ko n den, Ala ma sira nɔgɔyara i ye !
den tɛmɛnna.
a tagara a sɔrɔ gɔɔ̀tɛw fana bɛ sila rɔ.
o gɔɔ̀tɛmuso o kunsigi o bɔnnen bɛ ka na fo dugukolo.
a tagara a sɔrɔ gɔɔ̀tɛ akàn kà bɛ kan ka a kun ko.
dennin tagara ji dɔ ta ka na, ka a sigi gɔɔ̀temuso da fɛ, ka ji kɛ a kun na.
o ye a kun ko tuma min, a ye a dɔn ji cayara ka tɛmɛn a yɛrɛ ta kan.
a ko ɛɛ̀ nin ye jɔn den ɲuman ye ?
a ko e bɛ taga min ?
a ko ne bɛ taga Maromaro.
a ko ko mun kɛra ?
a ko n ba sinamuso ka filen cira n bolo.
a ko a tɛ kala yɔrɔ si ni yen tɛ.
a ko n den, Ala ma sira nɔgɔyara i ye !
a tɛmɛna o la.
a tagara Maromaro.
a tagara a sɔrɔ jinamusokɔrɔba bɛ yen.
kolokurun jalan bɛ a bolo a bɛ kan ka o kɛ kolon na ka a bɔ ka a kɛ daga la.
dennin nana tuma min, a ye foli kɛ.
a ye i sin ka taga kolonkala minɛ, a ye kolo nin susu ka a kɛ daga kɔnɔ.
a ye daga fa a kɛra sogo ye.
a ye a bɔ ka a di jinamuso ma.
a tagara ji ta ba kɔnɔ ka na a sigi jinamuso ye.
jinamuso ko sisan, n den, na n kɔ ko.
o kɔ kotɔ, a bɛ i ko ko sirifɛ.
o kɔ kotɔ, a bolo bɛɛ̀ tigɛra.
a bolo tigɛlen tuma min, jinamuso ye i kanto ko ne kɔ ani i ba kɔ, jɔn nugulen bɛ ?
a ko ma ! ni ne ba kɔ tun bɛ komi e kɔ, ne tun tɛ se i ma.
e kɔ ka ɲi ne ba kɔ ye.
a ko ee, n den, i nana mun ɲini, Ala bɛ a nɔgɔya.
a ko ko mun kɛra?
a ko n ba ka filen cira n bolo.
a ko a tɛ kala yɔrɔ si fo ka na yan.
a ko filen nin bɛ kala.
a ye filen nin kala.
a kalayɔrɔ ma ye.
a sira.
a seginna.
a ko n denw, dɔw ye warakalan ye, dow ye wulu ye, kungowulu ye.
a ko ni u nana, ne bɛ i bila bɔrɔ kɔnɔ san fɛ.
i tɛ se ka taga tuguni.
ni i bɛ taga, i ni u bɛ ɲɔgɔn kunbɛn.
a ko baasi tɛ.
a sira.
dugu jɛlen, jinamusokɔrɔba ye syɛfan saba di a ma.
o syɛfan saba dilen, a ko ni i sera wulaba kɔnɔ, i bɛ kelen ci.
a sera wulaba kɔnɔ, a ye kelen ci.
o kɛra misi ye.
a seginna.
a ye do wɛrɛ ci, o kɛra sagaw ye ani fɛn caman ye.
u bɔra a kɔnɔ fo a bɛ surunya sugu kɔnɔ fana, a ye dɔ fana ci, o kɛra jɔn ye.
o bɛ kan ka sagaw ani misiw gɛngɛn ka na dugukɔnɔyɔrɔ bɛɛ̀ misikasikan ! sagakasikan !
a ko nin ye jɔn ye?
dennin nana ba sinamuso ka filen ta, ka a di a ma.
ba sinamuso ko n yɛrɛ woloden, o fana ka filen minɛ.
filen min bɛ a bolo, a ye a ci ka kɛ po !
o ye i kanto ko sisan filen nin fana a tɛ kala yɔrɔ si.
i bataraden !
nin filɛ nin ye fa tɛ a la, ba tɛ a la, o filɛ nin ye, o kɛra faama ye.
taga ka filen ta, a bɔra yɔrɔ min, i ka taga yen.
o fana tagara.
a tagara a sɔrɔ surukuwkàn kà bɛ kan ka ɲɔgɔn dun.
a ko e dakabanako ! n bada ma fɛn nin ye.
a ! nin ye ko kura ye.
a ko hɛn ! tɛmɛn ni e da ye.
a ko Ala kana hɛrɛ kɛ i ye !
a bɔra o rɔ.
a tagara a sɔrɔ warakalan fanakàn kà bɛ kan ka ɲɔgɔn dun.
a ko e sisan sa, n sera galomayirayɔrɔ la.
warakalan fana bɛ ɲɔgɔn dun !
a ko ɛɛ̀ i tɔɲɔgɔn tɛmɛnna a la nin ɲɔgɔn ma fɔ yen.
e saburɔdennin ! Ala kana i ni hɛra bɛn !
a tagara a sɔrɔ gɔɔ̀tɛ, gɔɔ̀tɛmuso ɲakelen o fana ɲaji kelen bɛ kan ka bɔ, kelen dɔ jalen bɛ.
a ko e n bada ma o ɲɔgɔn ye nin ye ko kura ye.
a ko i bɛ taga min ?
a ko ne bɛ taga Maromaro.
a ko Ala kana i ni hɛra bɛn !
a ko e tɛ Ala ye ?
a tɛmɛna.
a tagara se fo jinamusokɔrɔba nin ma ka a sɔrɔ o bɛ kolo jalan kɛ kolon na ka a susu.
o ye i kanto ko a ! nin ye kabako ye.
a ko i nana ni e da ye, tɛmɛn ni e da ye.
i tɔɲɔgɔn bɔra, o dun o ma nin fɔ.
a ko i bɛ taga min ?
a ko n nana Maromaro jinamuso bara.
a ko Ala tɛ i ni hɛra bɛn yan !
a ko e tɛ Ala ye ?
a ko n ba de ka filen cira n bolo n dun nana, ni a ye a sɔrɔ, ni i bɛ se ka a kala yen.
a ko o tɛ baasi ye.
a ko n kolo susu !
a ko a ! ne bɛ se ka kolo jalan susu.
a ko e ka kolonkala minɛ dɔrɔn, i ka a susu.
a ye a susu ka a kɛ daga kɔnɔ.
daga fara sogo la dɛ.
a ko e bɔnɛ mayira a ko n bada ma nin ye.
n nana ka na o ye sisan ?
u tora o de la.
a ko ko a ka taga ji ta ka na, ka a di a ma a ka i ko.
a tagara ji ta ka na a di a ma.
a ko a ma n kɔ ko.
a bɛ a kɔ la tuma min, o kɔ kotɔ bawo kɔfara bɔlen dɔn i ko disirifɛ cogo min. dennin bolo tigɛra.
ni a ye a bolo kɛ fu la dɔrɔn ka ba kɔ ko, bolo tigɛra.
a ko ne tɛ se ka nin kɔ ko.
a bɛ i ko kɔ bamafara !
a ko tɛmɛn ni e da ye.
u sira.
dugu jɛlen, a ye syɛ fan saba di o tigi ma, ko ni i tagara, ni i sera duguso kɔfɛ, i bɛ nin ci.
a sera so kɔfɛ yɔrɔ min, a ye kelen ci à kɛra waraba ni suruku ye.
a sera duda la yɔrɔ min, a ye dɔ ci o kɛra saw ani miniɲan ye.
u nana ka na dennin kunbɛn, ka dennin miné ka dennin faga, ka a farafara ka a sogo dun.
n ye o ye yɔrɔ min, n ye o bila yen.
﻿<h> DÒGÒNIN ANI KÒRÒKÈ</h>
﻿ n ye a da nin cɛ nin fila ye, kɔrɔ ni dɔgɔ dɔ tun don.
u ba tagara kalakariyɔrɔ kungɔ kɔnɔ.
a natɔ, a ye kɔnɔnin fila minɛ ka na a di u ma.
kɔrɔkɛ ye i kanto dɔgɔnin ma: ko an tɛ an ka kɔnɔw jeni ka u ɲimi ?
dɔgɔnin ko ne kɔni tɛ n ta faga, ne bɛ taga muso ɲini ni n ka kɔnɔ ye.
E, e ye a ye jamani jumɛn na muso bɛ sɔrɔ ni kɔnɔ ye ?
ko i ka na an ka a jeni ka a ɲimi Bani !
a ko ayi ko ne ta tɛ jeni ka a ɲimi.
ne tɛ a ɲimi.
kɔrɔkɛ ye a ka kɔnɔ jeni ka o ɲimi.
dɔgɔnin tagara.
a tagara se numudenw ma.
olu ye a wele ko a ka na u ka tulonkɛ kɛ.
u ye tulonkɛ kɛ.
olu ko ko ni e bɛ sɔn, an be i ka kɔnɔnin minɛ ka a jeni ka a ɲimi.
a ko: ɔnhɔn !
u ye kɔnɔdennin mine ka a jeni ka a ɲimi.
a tilala, a ye i sigi ka kasi ka kasi ka kasi.
ko mun kɛra ?
ko n sɔn n na kɔnɔ na, n sɔn n na kɔnɔ na, numuden !
numuden, n na kɔnɔ to n bolo !
n bɔra kɔnɔ le n ma !
n ma bɔra kalakari wo kalakari.
olu tagara a fɔ u fa ye.
u fa ye muru dilan ka a di a ma.
a tagara se mɔgɔ dɔw ma bɔtu la.
olu bɛ ka bɔ kari ni u ɲin ye, fo dɔw da bɛɛ̀ tigɛtigɛra.
a ko: sani aw ka bɔ kari ni aw ɲin ye, muru bɛ n bolo, a ye muru minɛ ka bɔ kari ni o ye.
olu ye muru minɛ ka bɔ kari ka a kari ka a kari fo ka muru kari.
a ye i sigi ka kasi ka kasi.
olu ko ko mun kɛra ?
ko n sɔn n na muru la, n sɔn n na muru la, bɔtu !
bɔtu, n na muru to n bolo !
n bɔra muru le numuden ! numuden, n na kɔnɔ to n bolo !
n na kɔnɔ to n bolo ! n bɔra kɔnɔ le n ma !
n ma bɔra kalakari wo kalakari.
olu ye segi dilan ka a di a ma.
a tagara se sitɔmɔnnaw ma.
segi tun tɛ olu bolo.
olu ye si tɔmɔn ka a kɛ u ka dulɔki kɔnɔ ka o bɛɛ̀ farafara.
ko sani aw ka si kɛ aw ka dulɔki kɔnɔ ka o bɛɛ̀ farafara, segi filɛ ne bolo.
aw te segi minɛ ka a kɛ a kɔnɔ ?
olu ye segi minɛ ka si tɔmɔn ka a tɔmɔn ka a tɔmɔn fo ka segi nin kari.
a ye i sigi ka kasi olu fana da la.
olu ko: ɛɛ̀, mun kɛra ?
ko n sɔn n na segi la, n sɔn n na segi la, sitɔmɔn !
sitɔmɔn, n na segi to n bolo !
n bɔra segi le bɔtu, bɔtu, n na muru to n bolo !
n bɔra muru le numuden !
numuden, n na kɔnɔ to n bolo !
n na bɔra kɔnɔ le n ma !
n ma bɔra kalakari wo kalakari.
olu bɛ tulu camanba bɔ ka di a ma.
a tagara se genju o jelenba ma.
ko ɛɛ̀ genju, mun dun ye i jɛ tenninɔ ?
o ko o tulu min filɛ i bolo, ni i ye o mun n na, n bɛ fin sisan.
a ye o tulu mun o la a ye i sigi ka kasi ka kasi.
genju ko ko mun kɛra ?
a ko: n sɔn n na tulu la, n sɔn n na tulu la, genju !
genju, n na tulu to n bolo !
n bɔra tulu le sigosi ! sigosi, n na segi to n bolo !
n bɔra segi le bɔtu, bɔtu, n na muru to n bolo !
n bɔra muru le, numuden ! numuden, n na kɔnɔ to n bolo !
n bora kɔnɔ le n ma ! n ma bɔra kalakari wo kalakari.
o ye dɔgɔ caman di a ma.
a tagara se julaw ma.
olu bɛ ka u senkala don daga kɔrɔ, ka tobili kɛ ni o ye.
a ko ɛɛ̀ julaw, sani aw ka sen kɛ ka tobili kɛ, dɔgɔ bɛ n bolo, aw ka a minɛ ka tobili kɛ.
olu ye dɔgɔ minɛ ka u ka tobili kɛ ni o ye.
dumuni mɔlen minkɛ, u ye a wele, a ye a dun.
a tilala ka i sigi ka kasi.
olu ko ko ɛɛ̀ ko mun kɛra ?
n sɔn n na lɔgɔ la, n sɔn n na lɔgɔ la, julaba !
julaba, n na lɔgɔ to n bolo !
n bɔra lɔgɔ le genju ! genju, n na tulu to n bolo !
n bɔra tulu le sigosi ! sigosi, n na segi to n bolo !
n bɔra segi le bɔtu ! bɔtu, n na muru to n bolo !
n bɔra muru le numuden ! numuden, n na kɔnɔ to n bolo !
n bɔra kɔnɔ le n ma ! n ma bɔra kalakari wo kalakari.
olu ye kɔgɔ camanba di a ma.
a tagara se baji ma, ka i bolo su o la ka a nɛnɛ ko ɛɛ̀ ko u bɛ a fɔ kɔgɔji kɔgɔji, ko kɔgɔ dun tɛ nin na.
o ko ko kɔgɔ min bɛ i bolo, ni i ye o kɛ n na, n bɛ kɛ kɔgɔji ye sisan.
a ye o kɔgɔba yɛlɛma o la, u ye o munumunu fo ka o fɛn ka o kɛ kɔgɔji ye, ka o kɛ kɔgɔji ye.
a tilala, a ye i sigi ka kasi.
kɔgɔji ko ko mun kɛra ?
n sɔn n na kɔgɔ la, n sɔn n na kɔgɔ la, kɔgɔji ! kɔgɔji, n na kɔgɔ to n bolo !
n bɔra kɔgɔ le julaba ! julaba, n na lɔgɔ to n bolo !
n bɔra lɔgɔ le genju ! genju, n na tulu to n bolo !
n bɔra tulu le sigosi ! sigosi, n na segi to n bolo !
n bɔra segi le bɔtu ! bɔtu, n na muru to n bolo !
n bɔra muru le numuden ! numuden, n na kɔnɔ to n bolo !
n bɔra kɔnɔ le n ma ! n ma bɔra kalakari wo kalakari.
kɔgɔji ye jɛgɛ camanba di a ma.
a tagara ka taga ka taga se dugu dɔ la.
o faama, dunanbaw nanen bɛ o faama fɛ yen o ka dumunni dɛsɛra, foyi tɛ o bolo, fo a ye a ka jɔnw bila ka taga ntorisu ninw tɔmɔn ka na o tobi ko a bɛ o di a ka dunanw ma.
a ko e faamatɔ sa wo ! dumunni ka dɛsɛ i bolo fo e tɛ se ka dumunni di i ka dunanw ma.
i tɛ nin jɛgɛ minɛ, i ka a tobi ka a di u ma ?
o ye o jɛgɛ minɛ ka o tobi.
u tilalen minkɛ, a ye i sigi ka kasi.
o ko mun kɛra ?
n sɔn n na jɛgɛ la, n sɔn n na jɛgɛ la, faama, faama, n na jɛgɛ to n bolo
n bɔra n na jɛgɛ le kɔgɔji kɔgɔji, n na kɔgɔ to n bolo n bɔra kɔgɔ le julaba, julaba, n na lɔgɔ to n bolo n bɔra lɔgɔ le genju, genju, n na tulu to n bolo
n bɔra tulu le sigosi, sigosi, n na segi to n bolo
n bɔra segi le bɔtu, bɔtu, n na muru to n bolo n bɔra muru le numuden, numuden, n na kɔnɔ to n bolo n bɔra kɔnɔ le n ma, n ma bɔra kalakari wo kalakari.
faama fana o kɔntanna a kɔrɔ sa, ka muso di a ma ka fɛn bɛɛ̀ di a ma, ka a muso Pari, ka a yɛlɛn so ɲumanba kan, ka a bila ka taga u ka dugu la.
a tagara se a ka kɔrɔkɛ sigilen ma ko n kɔrɔ !
ko naamu !
ko e ma a fɔ ko kɔnɔnin te muso sɔrɔ, kɔnɔnin te muso sɔrɔ ?
ko wa ne ye muso sɔrɔ, a filɛ !
kɔrɔkɛ tununna dugu jukɔrɔ, hali sini a ma ye.
n ye o ta yɔrɔ min, n ye o bila yen.
﻿<h> CÈNIN KEGUNMAN</h>
﻿ nsiirinin, nsiirinin
﻿ ko muso kɔnɔma dɔ tun tagara lɔgɔnyiniyɔrɔ.
a ye lɔgɔ ɲini, a ye lɔgɔ caman ɲini ka a bila.
a ma se ka i yɛrɛ ɲun.
den min bɛ a kɔnɔ, a ko: n na, ne wolo, ko ne bɛ e ɲun.
ko: hén, den min kumana, a be a ba kɔnɔ, ko o tɛ se ka i yɛrɛ wolowolo wa ?
a ye i yɛrɛ wolowolo.
ko: n na, ko ne kun li !
ko den min sera ka i yɛrɛ wolowolo, ko e tɛ se ka i kun li wa ?
a ye i yɛrɛ kun li.
ko n na, ko n tɔgɔ la !
ko den min sera ka a kun li, ko e tɛ se ka a tɔgɔ la?
a ye a tɔgɔ la ko n tɔgɔ ye Barawulenin ye.
a ye bamuso ɲun.
o tagara.
u tagara se so kɔnɔ minkɛ, a kɔrɔkɛw ko, ko u bɛ taga sunguruntigɛyɔrɔ.
a tagara ni a ye.
a kɔrɔkɛ ko ni a tagara, ko o bɛ a bugɔ.
a banna, ka tugun o kɔ.
a kɔrɔkɛw ye a bugɔ ka segin.
a ye i yɛrɛ yɛlɛma ka kɛ muru ɲumannin dɔ ye a kɔrɔkɛw ɲɛ.
a kɔrɔkɛw tagara, ko e, ni a ye a sɔrɔ an dɔgɔnin Dawuda yɛrɛ tun bɛ yan, ko an tun bɛ nin di a ma wa ?
ko e, ko ale yɛrɛ don !
o ye a bugɔ bilen ka segin.
a tagara à yɛrɛ kɛ dulɔki ɲumannin dɔ ye o ɲɛ fɛ tugun.
ko ni a ye a sɔrɔ, an dɔgɔnin Dawuda yɛrɛ tun bɛ yan, ko an tun bɛ nin di a ma wa ?
ko ale yɛrɛ don !
a ye a bugɔ.
a ye i yɛrɛ kɛ limɔgɔ ye ka tugun o kɔ.
o tagara se kungo kɔnɔ.
su kora o la, o ko: ni o ko ko o bɛ taga ɲɛ fɛ, warabaw bɛ o dun, ni o ko ko o bɛ segin kɔ fɛ, warabaw bɛ o dun.
ni o ko ko o bɛ don subagamuso fɛ yen, subagamuso fana bɛ o dun.
Dawuda sinna ka i yɛrɛ yɛlɛma ka i kɛ a nɔ la, ko aw tun ma à fɔ ko ne ka segin wa ?
ko ayiwa !
an ka don subagamuso nin fɛ, subagamuso nin tɛ se ka foyi kɛ an na.
o donna.
subagamuso nin ye layɔrɔ di o ma.
o lara.
subagamuso nin ye a ka muru ta ta ta ta ta ne ye a da gɛ!
na ne ye n ka mɔgɔfagamurunin da gɛ.
Dawuda ko: en, en, en, a da gɛ! e diye n yɛrɛ ta minɛ ka a da gɛ yan ko e, ko ale bilen ma sunɔgɔ ?
a ye a sɔrɔ den saba tun bɛ subagamuso nin yɛrɛ fɛ.
ko e bamuso tun bɛ to ka mun di a ma, e diye sunɔgɔ ?
ko a tun bɛ to ka to ɲumannin tobi ka a di ne ma n diye sunɔgɔ.
a ye to ɲumannin tobi ka a di a ma.
a ye o dun.
a lara.
subagamuso nin ye muru ta tugun kɔ !
ta ta ta ta ne ye a da gɛ!
na, ne ye mɔgɔfagamurunin da gɛ.
Dawuda ko: en, en, en, a da gɛ!
e diye n yɛrɛ ta minɛ ka a da gɛ yan.
ko e, ko ale bilen ma sunɔgɔ ?
ko ne ma sunɔgɔ koyi.
ko e bamuso tun bɛ to ka mun di e ma, e diye sunɔgɔ ?
ko a tun bɛ taga kɔ la ka taga segi ta ka o fa ji la.
o nana o kɛ ka ne ko n diye sunɔgɔ.
subagamuso nin tagara, a tagara kɔ la, a ye segi ta ka taga kɔ la, ka taga a fa, ji bɔnna ka taga a fa, ji bɔnna.
Dawuda yɛrɛ kɔrɔtɔra a la, a yɛrɛ tagara a nɔ fɛ ko ale bilen ma se ka a fa ?
ko onhɔn !
a ye segi minɛ ka a fa.
hali ji kelen ma toni diye a bɔn a nɔ na ko a fa!
ko e bɛ na ne sɔrɔ so kɔnɔ.
subagamuso nin mana a fɔ ko a bɛ a fa, a bɛɛ̀ bɔnna.
Dawuda yɛrɛ tagara ka taga a yɛrɛ ka finiw ni a kɔrɔkɛw taw ta, ka o don subagamuso nin taw la.
subagamuso nin kɔrɔtɔra ka na.
a nana ko: ta ta ta ta, n ye a da gɛ !
na, ne ye mɔgɔfagamurunin da gɛ!
mɔgɔ ma kuma, a ye a fɔ bilen: ta ta ta ta, n ye a da gɛ !
na, ne ye mɔgɔfagamurunin da gɛ.
a sinna ka wuli, ka a den bɛɛ̀ kantigɛ.
dugu jɛra, Dawuda yɛrɛ wulila ko woo ko e ye e denw faga !
Dawuda ye a kɔrɔkɛw ni a yɛrɛ kɛ fɔnyɔn ye, diye wuli ka taga.
subagamuso nin ma don a bɛ a ta sara cogo min, a ye i yɛrɛ kɛ Dawuda ka kɔrɔkɛ ka sungurun ɲumannin ye.
a tagara sa.
su kora subagamuso nin tagara a donna Dawuda la kɔrɔkɛ ka so kɔnɔ a ye baro kɛ.
Dawuda ka kɔrɔkɛ nana sunɔgɔ a ye Dawuda ka kɔrɔkɛ ɲɛkili fila bɔ ka taga ni a ye.
a bamuso ko a ka taga a ɲini, ko a ka taga ɲɛkili fila ɲini ka na.
Dawuda tagara.
o ye a sɔrɔ subagamuso nin den dɔ a tun furulen bɛ duguba dɔ la.
a den kelen bɛ yen.
a ye i yɛrɛ yɛlɛma ka kɛ o den ye diye taga subagamuso nin nɔ fɛ.
ko e ko ɲɛko bɛ n cɛ la ko a ɲɛkili fila man ɲi ko ne bɛna ɲɛkili fila ɲini e fɛ !
ko e ko ɲɛkili fila tun bɛ ne fɛ wa ?
ko a ye o minɛ.
a ye ɲɛkili fila ta, diye sin ka yɛlɛma ka kɛ bɛlɛnin ye.
ko ne Dawuda yɛrɛ don diye boli.
subagamuso nin ma don a bɛ o cɔgɔ min na tugun.
a ye i yɛrɛ kɛ lemurusun ɲumannin dɔ ye Dawuda ka so kɔnɔ.
cɛnin fila tagara yɛlɛn o la.
o tagara o fɔ o cɛnin fila bamuso fɛ, ko e ma ye ko a denw bɛ yɛlɛn na lemurusun na ?
ko lemurusun nin tɛ lemurusun ye, ko subaga don !
o kɛra dɔrɔn, yirisun wulila ni cɛnin fila ye.
subagamuso nin ka saga tun tununnen bɛ.
Dawuda yɛrɛ tagara ka i yɛlɛma ka kɛ saganin dɔ ye ka taga.
ko e ko n na saganin nana bi wa ?
ko ɔnhɔn !
ko ni e dun ma cɛnin fila bila n kɔ ka kɛ n gɛn ye, ne bɛ na tunun bilen tugun.
a ye cɛnin fila bila a kɔ, o ye a gɛn.
a sinna ka cɛnin fila yɛlɛma ka kɛ fɔnyɔn ye diye boli.
ko woo ko ne Dawuda yɛrɛ don.
a ma a don a bɛ a kɛ cogoya min na.
a tagara i yɛrɛ ke Kɔba ye.
Dawuda bamuso tagara finiko kɛ o la.
Dawuda nana, ko n na, ko e kana kɛ finiko ye nin da dɛ! ko nin tɛ ji ye, ko bɔ yen sa!
e ma wolo ban ji nin bɛ yan !
ko aw!
o ye a sɔrɔ subagamuso nin ɲɛkili fila tun be ji la.
Dawuda tagara foronto si diye o fili subagamuso nin ɲɛkili la.
subagamuso sinna ka a fɔ ko ɛ e ka subagaya ka jugu ni ne ta ye ! diye sa.
a banna.
﻿<h> AMADU TARA</h>
﻿ n ye n ka nsiirin nin da Amadu tara la.
jamanatigi dɔ tun bɛ yen, muso kɔnɔntɔ de tun bɛ a fɛ.
muso kɔnɔntɔ bɛɛ̀ ye denkɛ kelen kelen wolo a ye.
a denkɛ kelen kelen bɛɛ̀ fana tɔgɔ ye ko Amadu.
Amadu ninw, u ba tɔgɔ de tun bɛ da u kan ka u bɔ ɲɔgɔn na.
Amadu bɛɛ̀ ncinin tun ye denkɛ ninw bɛɛ̀ la dɔgɔnin o de tun ye Amadu tara ye o tun ye jamanatigi nin ka taramuso den ye.
jamanatigi nana bana a banana kosɛbɛ fo ka a da so kɔnɔ yen.
a ye san caman kɛ, a tɛ taga yɔrɔ si fo den ninw bɛɛ̀ nana kɛ kamalenkɔrɔ ye.
u ye furaw bɛɛ̀ kɛ, a ma se ka kɛnɛya.
bɔn, denkɛ ninw tagara mɔgɔ ɲini, mɔgɔ min bɛ se ka na a lajɛ, ni o ye a sɔrɔ a bɛ sa wa a bɛ kɛnɛya bana nin na.
cɛnin nana, a ye cɛkɔrɔba filɛ, a ye a fɔ u ye ko cɛkɔrɔba nin ko kɔni, ko a ka bana nin juguyalen bɛ cogo min na, ko fɛn kelen dɔrɔn de bɛ se ka sɔrɔ min bɛ se ka a kisi.
ko ni o kɔni sɔrɔla ka di a ma ko a bɛ kisi, ko mɛ ni o ma sɔrɔ a ka gɛlɛn a ka balo.
ko fɛn dɔ fana a sɔrɔla a ka gɛlɛn kosɛbɛ.
o tuma na, a ye fura nin sɔrɔcogo fɔ cɛkɔrɔba ye ko a bɛ sɔrɔ ko ba dɔ de bɛ yen, ko jinɛw ka ba do, ko dan tɛ ba nin na, ko mɔgɔ tɛ a fɔlɔyɔrɔ ye, i bɛ taama fo ka sɛgɛn, abada i tɛ a danyɔrɔ ye ko o ba nin cɛmancɛ la, ko jirisun nin bɛ yen.
ko ni i sera ka jiri nin bulu sɔrɔ ka na ni a ye, ko cɛkɔrɔba bɛ se ka furakɛ o la.
o tuma na cɛkɔrɔba fana ko ni Ala sɔnna ko ale ko ni o kɔni bɛ a furakɛ ko o tuma na ko ale be kɛnɛya ni Ala sɔnna.
o tuma na a ye denkɛ ninw bɛɛ̀, a ye a denkɛ kɔnɔntɔ ninw bɛɛ̀ wele ka u sigi ka kuma u fɛ.
ko u ye mɔgɔ ɲini a ye, min bɛ a furakɛ sisan ko cɛ ye furakɛli cogoya bɛɛ̀ fɔ, ko fura nin sɔrɔ ka gɛlɛn ko epi ko ni o ye a sɔrɔ u ye ale den de ye, ni min bɛ sa de furanyini fɛ a ka sa nin min bɛ balo o ka balo ko u kɔnɔntɔ bɛɛ̀ ka taga fura nin ɲini, ko u kɔnɔntɔ bɛɛ̀ ka taga ko nin min seginna ka a sɔrɔ fura ma na, ko a bɛ o den nin haramuya ka o gɛn, ka a bɛ a ba fana gɛn ko u ka a filɛ u yɛrɛ ni min ma sɔn fana ko a bɛ o gɛn, o ni a ba bɛɛ̀.
o tuma den ninw bɛɛ̀ yɛlɛnna u ka so kan, ka u ka tamaw ni u ka minɛnw ta.
u tagara, u tagara furanyiniyɔrɔ la.
Amadu tara ma taga o tagara bɔ a ba kan, ka taga kuma ɲɛfɔ a ba ye.
ba fana ye kɔɔ̀rimugu dɔ dila ka a di a ma, ko u ka taga ɲɔgɔn fɛ, ko ni u sera yɔrɔ la, ko ni u sera sira fila bɛnyɔrɔ, ko a ka kɔɔ̀ri nin bila yen ko ka a lajɛ, ko ni kɔɔ̀rimugu mana taga sira min fɛ, a ka taga o sira fɛ, ko o tuma ko a bɛ taga ko a ka taga o sira fɛ.
u tagara, Amadu tara tagara fo a kunna tɔw la minkɛ, u sera sira fila sirafara yɔrɔ nin na dɔrɔn, a jɔra ka bɔ a ka so kan, komi i n'a sɔrɔ a bɛ ɲɛgɛnɛ kɛ.
tɔw tagara dɔɔ̀nin dɔrɔn, o tuma a ye kɔɔ̀rimugu nin bila.
kɔɔ̀rimugu nin tagara sira min fɛ, o ni a kɔrɔkɛw tagara sira min fɛ, o tɛ kelen ye.
a kelen tagara o sira fɛ.
a tagara, a tagara, a ye tile caman taama, a tɛ bɛn ni mɔgɔ ye, a tɛ dugu ye, a tɛ foyi ye kungo kolon gansan gansan.
a bɛ taga fo a tagara se ba belebele nin ma.
a sera yen fana, jiri tɛ yen, foyi tɛ yen, ba nin gansan i bɛ o dɔrɔn de ye.
o tuma na, ni a ka so sera yen, a jiginna.
a jiginna dɔrɔn, sɛgɛ dɔ nana ka na i jɔ a kɔrɔ ka a yɛrɛ kɛ mɔgɔ ye ka kuma a fɛ, ko a ka so di a ma.
a fana ye a ka so nin di sɛgɛ nin ma sɛgɛn sinna ka so nin kunun.
ko Amadu tara ka yɛlɛn a kan.
a ye Amadu tara tagayɔrɔ ɲininkali kɛ.
Amadu tara ye a ka taamakun bɛɛ̀ ɲɛfɔ a ye.
o tuma na, a ko Amadu tara ka yɛlɛn a kan, ko a bɛ taga o bila o jiri nin san fɛ.
a yɛlɛnna a kan, a tagara ni a ye ka taga a sigi jirisun nin san fɛ.
u sera fo dugutilama fɛ kabiri sɔgɔma fo fajiri fɛ dɛ u sera jiri nin yɔrɔ la.
a ye Amadu tara sigi yen.
bɔn a ye a fɔ a ye ko a bɛ na sani dugu ka jɛ, ko a bɛ na a ta ko ka a segin, ko ni a ma a sɔrɔ yen o la sa, ko o tuma na ko a tɛ se ka taga ni a ye, ko a tɛ se ka segin tugun.
Amadu tara fana ko ni Ala sɔnna a ma ko a bɛ a sɔrɔ yen.
a ye Amadu tara sigi yen minkɛ, sɛgɛ tagara dɔrɔn.
jinɛmusonin dɔ nana Amadu tara sɔrɔ jiri san fɛ.
o ye a sɔrɔ, Amadu tara ye jiri nin a bulu kɔnɔntɔ kari, a yɛrɛ kelen, a kɔrɔkɛw ninw fana bɛɛ kelen kelen.
o tuma na, jinɛmuso nana.
jinɛmuso ye Amadu tara ɲininka ko a nana mun kɛ jiri nin kan ?
a ye a fɔ a ye ko a nana fura ɲini ko a bɛ taga a fa furakɛ ni a ye, ko a bɔra fo hadamadenyɔrɔ de la ko, ka na yanninnɔ fura nin ɲinini kama.
jinɛ ye a ɲininka a sera jiri nin kan cogo min na.
a ye o fana cogoya ɲɛfɔ jinɛmuso nin ye.
o tuma, jinɛmusonin fana ye a fɔ a ye ko a ka na ko u ka taga a ka so ko, a bɛ taga dumuni di a ma.
jinɛmuso nin tagara ni a ye o la u ka jinɛdugu la, a tagara dumuni di a ma, ka a bonyɛ kosɛbɛ, ka a fɔ cɛnin ye ko ni cɛ nin bɛ a fɛ ka a furu ko ale bɛ Amadu tara fɛ.
Amadu tara fana ko ko a bɛ a fɛ.
o tuma na, u ye u ka furu siri o surɔ la.
o ye a sɔrɔ jinɛdennin fana tun ye jinɛ ninw ka jamanatigi den de ye a tɔgɔ de ye ko Mayimuna.
bɔn, u ye a ka furu siri o surɔ la.
Sani dugu ka jɛ minkɛ, cɛ ye a fɔ Mayimuna ye ko a bɛ segin sani dugujɛ, ko sɛgɛ ka kan ka na a nɔ fɛ.
o tuma na, jinɛmusonin seginna ni a ye ka na a sigi jiri nin kan ka a sigi kan.
Sani a ka segin ni a ye, a ye Amadu tara ka fɛn kɛ, a taamana ni minw bɛɛ̀ ye, muru ni tama ninw bɛɛ̀, a ye bɛɛ̀ minɛ Amadu tara bolo ka o bila yen, ka tila ka kurakura di a ma minw ɲɔgɔn tɛ mɔgɔ si bolo ɲumannyuman minw ɲɔgɔn ma deli ka ye fɔlɔ.
a ye o di a ma.
a nana ni Amadu tara ye ka a sigi jiri kan.
fajiri selen ɛ ! sɛgɛ nana Amadu tara nɔ fɛ, sɛgɛ nana Amadu tara nɔ fɛ ka taga ni a ye ka taga a sigi kɔfɛla yen, ba kɔfɛ yen ka sɔrɔ ka a ka so yɛlɛma ka a di a ma.
Amadu tara yɛlɛnna a ka so kan.
a tagara, a tagara fo a sera sirafarayɔrɔ nin na, fo a sera sirafarayɔrɔ nin na, a korokɛ ninw tagara sira min fɛ.
o tuma na, a tɛmɛna sira fɛ ka taga korokɛ ninw ɲini, a kelen kana taga so, fa ka dimi korokɛw kɔrɔ.
a tagara kɔrɔkɛ ninw yɔrɔ ɲini, yala a bɛ se ka kelen kelen di u ma, u ka segin ɲɔgɔn fɛ ka na u fa bara.
a tagara, a sera dugu fɔlɔ dɔ la, u ye a fɔ ko ko u tɛmɛna o dugu kan.
a tagara dugu filanan dɔ la, a ye u ɲininkali kɛ yen.
u ye a fɔ ko ko u bɛ yen, ko mɛ ko u bɛɛ̀ bɛ kaso la.
o tuma na, u donna kaso la min fana kama u ye o ɲɛfo Amadu tara ye ko u nana muso ɲini dɛ, ko u nana muso ɲini dɛ, ko muso nin dun, ko ni cɛ o cɛ tagara a ɲini, ɛ ɛ ko u ka jamanatigi denmuso don, ko ni cɛ o cɛ ye a ɲini, ko ni i ko ma diya muso nin dɔrɔn, ko u bɛ i minɛ ka i kɛ u ka jɔn de ye.
ko Amadu seegin nin bɛɛ̀ tagara dennin ɲini, ko a ma sɔn u si la, ko u bɛɛ kɛra u ka jɔn ye.
Amadu tara fana ko ko ale fana tɛ se ka segin, ko o tuma ko ale fana bɛ kɛ jɔn ye.
ko barisa ko ale tɛna segin ka a kɔrɔkɛw to, ko a fana bɛ taga dennin ɲini, o fana ka fara u kan.
Amadu tara tagara, bɛɛ̀ ye Amadu tara deli ko a kana taga, ko ni o tɛ, ko a tɛ segin a faso la tuguni.
a ko abada ko fo ale ka taga, ko ko ni a kɔrɔkɛw sara yɔrɔ min, ko a bɛ sa yen.
a tagara jamanatigi nin ka so, a tagara denmuso ɲini.
jamanatigi ye a fɔ a ye, ko ayiwa, ko i kana taga, ni i tagara, ni a tɛ i fɛ, i bɛ to yan dɛ.
cɛnin ko ko a ! ko ale ko a bɛ to yan, ko ale kɔni bɛ dennin fɛ, ko a bɛ taga a furu fana, ko a bɛ taga a ɲini ka a furu.
o tuma na, a tagara u ye a jira dennin na, u tagara dennin ka so jira a la.
o ye a sɔrɔ dennin tagara a ko, dennin nana Amadu tara sigilen sɔrɔ dɔrɔn a sinna ka a fɔ ko a bɛ cɛ min ɲini, ko kabini a ye sigi nin bɛɛ̀ kɛ a ma a furu, ko o ye nin cɛ nin de ye, ko a bɛ nin cɛ nin de fɛ.
a sinna ka taga jamanatigi wele ka Amadu tara jira a la, ko bɔn ko a denmuso ko ko a bɛ nin de fɛ, ko u bɛ furu siri.
Amadu tara fana ko ko a ka furu tɛ se ka siri, ko fo a kɔrɔkɛ minw bɛ yan ko fo olu ka na, ko ale dun ye a mɛn, ko kɔrɔkɛ ninw kɛra jɔn ye yan.
o tuma a ye kɔrɔkɛ ninw tɔgɔ fɔ, o ye a sɔrɔ kɔrɔkɛ ninw bɛɛ̀ kɛra sagagɛnnaw ni bagɛnnaw ye.
u tagara u ɲini kungo kɔnɔ, ka na ni u seegin bɛɛ̀ ye o tuma na ka na furu siri.
o bannen kɔ ko u bɛ taga, ko Amadu tara bɛ na so minkɛ, Amadu tara fana ko ko ale tɛ se ka na, ko fo ni a ni a kɔrɔw nana ɲɔgɔn fɛ.
o kama, u ye kɔrɔkɛ seegin fana bɛɛ̀ bila ka u bɛɛ̀ bɔ jɔnya la, u ni Amadu tara u nana so.
Amadu tara fana ko ko u bɔra so, ko u bɛ na fura ɲini, ka taga a di u fa ma dɛ ko komi fura sɔrɔla ko u bɛ taga ni o ye fɔlɔ, ko aprɛ ko a bɛ segin ka na a muso fɛ.
a ye o ɲini muso nin fɛ, muso sɔnna.
o tuma a ni a kɔrɔkɛ seegin bɛɛ̀ ye sira minɛ ko u bɛ taga u fa bara, fo u selen kungokolonba kɔnɔ, o ye a sɔrɔ kɔlɔn dɔ bɛ yen.
kɔrɔkɛ ninw ko ko minnɔgɔ bɛ u la, jaa u tun bɛ a fɛ ka Amadu tara faga dɛ, u tɛ a fɛ a ka se so yen.
u selen kɔlɔnba nin na dɔrɔn, u ko ko minnɔgɔ bɛ u la.
u tagara yenninnɔ.
bɔn, minɛn tɛ u bolo ji bɛ soli cogoya min na, fosi fosi.
Amadu tara fana ye a fɔ u ye, u ko komi Amadu tara ye dɔgɔnin ye, ko u bɛ o lajigin kɔlɔn kɔnɔ, ka ji soli ka a di u ma ko ni o sera ka ji soli ka a di u ma, ko u bɛ a labɔ ko u bɛ u min ko o tuma, ko u bɛ taga.
Amadu tara fana ma sɔn ka u sɔsɔ.
u ye a lajigin kɔlɔn kɔnɔ dɔrɔn, u bɛɛ̀ bolila ka taga ka a to ka a ka so siri jiri la yen ka taga.
u tagara, u tagara fo u sera u ka dugu la, ka taga fura nin di u fa ma, ka a fɔ Amadu tara kɔni kabini o bɔra yan, ko o farala ko o tagara muso ɲini dɛ, ko u ma a tagafan si dɔn.
jamanatigi nin fana kɛnɛyalen, a ye Amadu tara ba furu sa, ka a gɛn ka bɔ dugu yɔrɔ bɛɛ̀ la fo ka taga a bila kungokolon kɔnɔ, ko mɔgɔ si kana se a bara yen, ko mɔgɔ si kana se a filɛ yen, ko hali dugumɔgɔ si.
ni a ye min sen ye yen ko o bɛ faga.
Amadu tara tora kɔlɔn kɔnɔ yen fo a bɛ ɲini ka na sa sagagɛnna dɔw tagara bɔ a kan kɔlɔn kɔnɔ.
olu tun tagara ji ɲini ka a di u ka sagaw ma.
olu ka sɔrɔ ka Amadu labɔ.
u ye a labɔ minkɛ, ale fana ka sɔrɔ ka yɛlɛn a ka so kan.
a bɛ na minkɛ dɔrɔn kungo kɔnɔ, a sera ka bugu dɔ ye yen dugutilama fɛ yen.
a ye bugu dɔ ye yen, a jiginna ka taga, a ye tasuma mɛnɛmɛnɛ ye o buguda la, a tagara o fan fɛ, ko a bɛ taga o tigi lajɛ dɔrɔn, a nana a sɔrɔ a ba de don.
o tuma a ba fana ye a kunbɛn, ko a kana se dugu kɔnɔ yen dɛ, ko ni a sera yen, ko a fa bɛ a faga, ko a fa ye a gɛn dɛ, ko barisa a ma taga fura ɲini ka na di a fa ma.
Amadu tara fana ye kuma cogoya bɛɛ̀ ɲɛfɔ a ba ye, o tuma na a tora yen.
Amadu tara terikɛ sɛbɛ minw tun bɛ u ka dugu la, olu tun bɛ to ka u dogo, ka na dumuni di ba nin ma dugutilama fɛ.
mɔgɔ si tɛ bɔ a kala ma.
olu nalen ni dumunni ye, olu ye Amadu tara sɔrɔ yen.
Amadu tara ye kuma ɲɛfɔ olu fana ye, u ka sɔrɔ ka taga u ka dugu.
Amadu tara terikɛ sɛbɛ, o ka jeli ɲuman minw bɛɛ̀ bɛ yen, ni a bɛ sɔn olu ka kuma ma, u tagara olu deli ka kuma nin cogoya bɛɛ̀ fɔ olu ye, ko u ka taga a fɔ Amadu tara fa ye, ko Amadu tara bɛ yafa ɲini a fa fɛ, a bɛ ɲini a fɛ u ka ɲɔgɔn ye, a ka kuma kelen dɔrɔn fɔ a ye, ko o tuma na, ko o bɛ diya a ye kosɛbɛ.
o tuma na jeli ninw fana tagara, a bɛ sɔn jeli min ka kuma ka tɛmɛn bɛɛ̀ kan, o tagara ka taga kuma ɲɛfɔ a fɛ, fa fana sɔnna ko a ka na u ka kuma.
o tuma na, a nana, a ye a ka kuma fɔ a ye.
fa ma da a la.
bɔn, a seginna ka taga a ba fɛ, fo jinɛmuso min ni Amadu tara furula u ka jinɛdugu la, jinɛmuso nin nana ka na a ɲini u ka dugu la.
jinɛmuso nin nana dɔrɔn, Amadu tara kɔrɔkɛ ninw bɛɛ̀, Amadu tara kɔrɔkɛ seegin ninw bɛɛ̀ wulila ka jɔ jinɛmuso nin kama sisan kɔni, ko u bɛ na jinɛmuso nin furu
jinɛmusonin fana tagara, ko a bɛ jamanatigi de ɲini ko ka a ye, a tagara a fɛ yen ka a fɔ a ye ko ale ko ale furula dɔ de ma u ka jinɛdugu yenninnɔ ko o tɔgɔ ye Amadu Tara, ko o tigi tun tagara fura ɲini, ko ka na a di a fa de ma, ko a ye fura sɔrɔ, ko a nana ko ale nana o tigi de ɲini sisanninnɔ.
fa ka sɔrɔ ka da a la, u tagara ci sama Amadu tara ma.
Amadu tara nana.
o tuma a ni jinɛmuso furula ɲɔgɔn ma.
fa ka sɔrɔ ka jama bɛɛ̀ sigi ka denkɛ seegin ninw ka u ka nkalon sigi u kun, ka sɔrɔ ka u bɛɛ̀ faga, ka denkɛ seegin ninw bɛɛ̀ faga.
o tuma na, Amadu tara kelen tora a fa bolo.
u ba ninw fana bɛɛ̀ furu sara.
nsiirin nin banna.
﻿<h> NAMARAMATU DENIN KAROGÈLÈN</h>
﻿ nsiirinin, nsiirinin
﻿ ko dennin dɔ bɛ yen ko a tɔgɔ ye Namaramatu ye.
a bamuso ye a fɔ ko a ka taga a fakɛ wele ka na.
a fakɛ tɔgɔ ye Nɔnsi ye.
a tagara ko baba, ko e ka na dumunni kɛ.
ko fɔnhɔn !
ko e na dumunni kɛ !
ko fɔnhɔn !
a tagara a fɔ a bamuso ye ko ne ye baba wele, o ko fɔnhɔn !
a ye a fɔ ko sisan ni n tagara bilen tugun, ni n ye baba wele, ni a ko fɔnhɔn, ne bɛ baba bugɔ !
a tagara ko baba, e na dumunni kɛ !
a ko fɔnhɔn !
ko e na dumunni kɛ !
a ko fɔnhɔn !
a bilen bolila ka na a fɔ a bamuso fɛ, a ye muruda ge ka a don a yɛrɛ kun.
ko ni baba ye a fɔ bilen tugun fɔnhɔn, ko ale bɛ baba kun tigɛ !
a ko baba, na dumunni kɛ !
a ko fɔnhɔn !
baba, na dumunni kɛ !
a ko fɔnhɔn !
a ye baba kunkolo tigɛ.
bamuso fana ko ko ale bɛ kuma, a ye bamuso sin kelen tigɛ ka boli ka boli ka taga bɛn ni fyɛntɔ dɔ ye ka o ka bere minɛ, ka taga o jigin kɔlɔn kɔnɔ ka taga bɛn ni fulakɛ dɔ ye, ka a fɔ: fulakɛ, n bɛ misiw gɛn ! ka kɛ fulakɛ ka misiw gɛn ye.
fulakɛ nana sunɔgɔ.
a ye fulakɛ ka misiw ɲɛdenw bɛɛ̀ bɔ ka taga a balabala, diye na a fɔ: fulakɛ, e ma ɛndutigɛnankuru ye ?
ɛndutigɛnankuruw ?
an be ɛndutigɛnankuru dun bi !
fulakɛ ye a ka misiw ɲɛdenw dun ka ban tuma min de, misiw o ye ɲɔgɔn tuntun.
fulakɛ ye Namaramatu gɛn ka a gɛn ka a gɛn.
Namaramatu tagara don numunkɛ dɔ fɛ, ko e ma a ye fulakɛ nin bɛ n gɛn wa ?
ko ne bɛ na don e ka aprantiya la ka na e ka fɛnw kɛ.
e ma a ye fulakɛ nin bɛ n gɛn wa ?
ko fulakɛ ka se yan bayi, ko ale be nɛgɛ bilen ka o turun fulakɛ la.
fulakɛ bolila.
a nana sa ko e bɛ se ka i yɛrɛ lafyɛ sisan !
a ko ɔnhɔn !
numukɛ lara sa ka la ka kili bɔ.
a ye nɛgɛ bilen ka a bilen ka a bilen, ka a turun numunkɛkili la.
numunkɛ ye a gɛn ka a gɛn, ka fɔ ko: Namaramatu le, ele tɔgɔ Namaramatu !
bamusosinkelentigɛ, ele tɔgɔ Namaramatu !
fyɛntɔjigin kɔlɔn na, ele tɔgɔ Namaramatu !
numunkɛkàkilitigɛ, ele tɔgɔ Namaramatu !
Namaramatu le, ele tɔgɔ Namaramatu.
a tagara dugukɔnɔmɔgɔ dɔ fɛ ko kɔnɔ dɔ bɛ yen, ko la o la, su fɛ, a bɛ na ko, su tɛ ko, dugu tɛ gɛ.
a ko mun ?
su tɛ ko, dugu tɛ gɛ ?
ko bɔn, an be a ye !
a lara sa.
kɔnɔba nin nana.
kɔnɔba kunkolo ye woro ye, Namaramatu kunkolo ye wolonfila ye, kɔnɔba nana: kɔnɔba be dugu min na, su tɛ ko, dugu tɛ gɛ.
Namaramatu ye a fɔ wiyan wiyan wiyan !
kɔnɔba nana kɛ da kun na, ko waaah ka kɔgɔ syɛn ka jigin.
kɔnɔba bilen ye a fɔ: kɔnɔba be dugu min na, su tɛ ko, dugu tɛ gɛ.
- wiyan wiyan wiyan !
a nana don Namaramatu kan ka sigi a kan, a bilen ye a fɔ: kɔnɔba be dugu min na, su tɛ ko, dugu tɛ gɛ.
- wiyan wiyan wiyan !
a ye Namaramatu kunkolo tigɛ, Namaramatu ye a kunkolo tigɛ, a ye Namaramatu kunkolo tigɛ, Namaramatu ye a kunkolo tigɛ, a ye Namaramatu kunkolo tigɛ, Namaramatu ye a kunkolo tigɛ, a ye Namaramatu kunkolo tigɛ, Namaramatu ye a kunkolo tigɛ, Namaramatu ta tora saba.
kɔnɔba ta tora fila.
a ye a fɔ: kɔnɔba bɛ dugu min na, su tɛ ko, dugu te gɛ:
Namaramatu ye a fɔ: - wiyan wiyan wiyan !
- kɔnɔba bɛ dugu min na, su tɛ ko, dugu tɛ ge.
- wiyan wiyan wiyan.
a ye Namaramatu kunkolo tigɛ, Namaramatu ye a kunkolo tige.
Namaramatu ta tora fila, a ta tora kelen.
a ye a fɔ kɔnɔba bɛ dugu min na, su tɛ ko, dugu tɛ gɛ.
- wiyan wiyan wiyan.
a ye Namaramatu ta tigɛ, Namaramatu ye a ta tigɛ.
a ye kɔnɔba nin faga.
Namaramatu ta tora kelen ye.
dugu gɛra.
o ye a fɔ jɔn le ye kɔnɔba nin faga, bɛɛ̀ jɛra ka a fɔ ko Namaramatu don !
Namaramatu bolila ka boli ka taga a yɛrɛ kun fɛ.
n ye nsiirinin sɔrɔ yɔrɔ min, n ye a bila yen.
﻿<h> Ala ANI sonsannin</h>
﻿ ayiwa, Ntalen.
n ye a da nin de la.
sonsannin ani wɔlɔ u tagara a fɔ Mangala ye ko Mangala ka kengunya di u ma.
Mangala ye i kanto a ko baasi tɛ a ko n ye a mɛn.
a ko aw bɛ fɛɛ̀rɛ kɛ, aw bɛ na ni miniɲan ɲanama ye, aw bɛ na ni siginɔnɔkɛnɛ ye, aw bɛ na ni limɔgɔbarafa ye, aw bɛ na ni sosobarafa ye
ni aw ye o kɛ, aw bɛ na ni suruku ɲanama ye. ni aw ye o kɛ tuma min, n bɛ kegunya n bɛ dɔ fara aw ka kegunya kan.
sonsannin tagara.
a ye bara ta.
a tagara sigi ma, ko nin bɛ a fa, nin tɛ a fa, nin bɛ a fa, nin tɛ a fa !
sigi ye i kanto ko mun don ?
a ko: ɔn ko ni n ye i sin kelen biri nin na, o tɛ ne ka bara fa.
a ko i lɔ dɛ !
a ye sin kelen biri.
bara fara.
a ye o da tugun.
a tagara limɔgɔw ma, a ko nin bɛ a fa, nin tɛ a fa, nin bɛ a fa, nin tɛ a fa !
limɔgɔw ye i kanto ko kɔrɔ san, an bɛ mun ɲɔgɔn sɔsɔ ?
a ko bara nin ko ko ni aw donna a kɔnɔ, ko aw tɛ a fa.
u donna a kɔnɔ mɛtɛ mɛtɛ mɛtɛ mɛtɛ a ye o da tugun mɛnɛku !
a tɛmɛna, a tagara sosow la.
a ko nin bɛ a fa, nin tɛ a fa, nin bɛ a fa, nin tɛ a fa !
sosow ye i kanto ko e kɔrɔ San ko a dun kɛra cɔgɔ di ?
a ko bara nin de ko ni aw donna a kɔnɔ, ko aw tɛ a fa.
ko ayiwa, ko an be a mafilɛ !
u donna a kɔnɔ, u ye bara fa.
a ye o da tugun mɛnɛku !
a tagara, a ye bere janba tigɛ a tagara miniɲan kan, miniɲan ye i kanto ko e ko a dun kɛra cogo di ?
a ko nin bere ye i kanto ko e mana i suma nin bereke nin ma, ko ale be janya i ye !
a ko an ka an suma !
miniɲan ye i la bere fɛ yɔrɔ min, a ye a ni bere siri kɔrr !
a ye o fana ta, a ye o doni.
o bɛɛ̀ fɛn kelen, a nana suruku ma.
Suruku ye i kanto ko e dun ni nin bɛɛ̀ bɛ taga min ?
a ko an bɛ taga.
ni i be se, n bɛ yɛlɛn i kan ni n ka minanw, i be taga n danda, an be taga.
u ye turaba dɔ de faga.
an bɛ taga ka taga a sogo dun sa.
a ko hɛn ?
a ko yo !
a ko ayiwa, n bɛ taga i nɔ fɛ.
a ko n be yɛlɛn i kan
a ko ɔnhɔn, i bɛ yɛlɛn n kan !
ɔn ! sonsan ye i pan ka i fili surukukɔ rɔ, ka karafɛ don a da la.
a ye nugurɛ sigi tuma min, u bɛ tagalen, a ko: Mama Ngala ko ko n ka a sanba siginɔnɔkɛnɛ dɔ.
siginɔnɔkɛnɛ dɔ filɛ Ti, ɲamɔgɔsanba !
mama Ngala ko ko n ka a sanba limɔgɔbarafa.
limɔgɔbarafa dɛ filɛ Ti, ɲamɔgɔ sanba !
mama Ngala ko ko n ka a sanba sosobarafa.
sosobarafa filɛ Ti, ɲamɔgɔsanba !
mama Ngala ko ko n ka a sanba miniɲan kɛnɛ dɔ.
miniɲan kɛnɛ dɔ filɛ Ti, ɲamɔgɔsanba !
mama Ngala ko ko n ka a sanba unhun kɛndɛ dɔ.
unhun kɛnɛ dɔ filɛ Ti, ɲamɔgɔsanba!
E!
Suruku ko a ko e dɔgɔ San!
ko unhun kɛnɛ dɔ!
a ko i bɛ fɛn bɛ latila fo unhun kɛnɛ dɔ!
unhun kɛnɛ dɔ dibilen bɛ n ɲɛkɔrɔ de!
a ko munna?
i tɛ!
a ko na, awwa!
u tagara ka taga fo u sera Ala wutala ma a ko:
mama Ngala ko ko n ka a sanba siginɔnɔ kɛnɛ dɔ siginɔnɔkɛnɛ dɔ filɛ Ti, ɲamɔgɔsanba!
mama Ngala ko ko n ka a sanba limɔgɔbatafa.
limɔgɔbatafa dɔ filɛ Ti, ɲamɔgɔsanba!
mama Ngala ko ko n ka a sanba sosobatafa.
sosobatafa dɔ filɛ Ti, ɲamɔgɔsanba!
mama Ngala ko ko n ka a sanba miniɲan kɛnɛ dɔ.
miniɲan kɛnɛ dɔ filɛ Ti, ɲamɔgɔsanba!
mama Ngala ko ko n ka a sanba unhun kɛnɛ dɔ.
unhun kɛnɛ dɔ filɛ Ti, ɲamɔgɔsanba!
a ye o bɛ di Mangala ma Ala wutala fana ko a bɛɛ bila yan a ko boli, i ka taga i biri!
sonsannin tagara ka taga i biri.
Ala wutala ye fɛn girinba dɔ bɔ wuuu!
a bɛ a ci a kɔrɔ yɔrɔ min sonsannin ye i pan ka taga i jɔ pak!
a ko ɔnhɔn ni ne tun ye kegunya wɛrɛ di i ma i bɛ n lajigin san fɛ ne Ala wutala.
n ye a ta yɔrɔ min, n ye a bila yen.
﻿<h> Faamanjɛ ni Faantannjɛ</h> An bɛ na nin nsiirin min da nin ye su in na, an bi na a da cɛ fila de la.
o cɛ fila bɛɛ lajɛrɛlen, twa de ye ko Nji.
a cɛ fila bɛɛ lajɛrɛlen, twa de ye ko Nji, a cɛ fila bɛɛ lajɛrɛlen, twa de ye ko Nji.
a fila bɛɛ ye twamama ye.
a cɛ fila tun bɛ dugu kelen kɔnɔ, nka u si tɛ si lakodɔn.
cɛ fila nana ka na to o la tuma min na, ni u bɛ dugu kɔnɔ, ni u tɛ ɲuan lakodɔn.
E, o don ni bi kun tɛ kelen ye, o don, o y'a sɔrɔ bunahadamadenya bonyɛ ye fɛn ye, a bɛ ta ciyɛn ye.
o don y'a sɔrɔ ni maa ye cogo o cogo ye, i yɛrɛ bi jɛn n'i ka cogo ye.
ni i ye faantanden ye, a man'a fɔ i ma k'a fɔ k'i faantanden, i yɛrɛ tun b'i kun n'o ye.
ni i yɛrɛ de ye fɛntigiden ye, a man'a fɔ i ma ko karimaasinɛ den ye fɛntigiden ye, i yɛrɛ jɛnnen bɛ n'i ka fɛntigiya ye.
Ònhɔn, nin cɛ fila bɛɛ lajɛrɛlen tun bɛ ɲuan fɛ dugu kelen kɔnɔ, a cɛ fila bɛɛ lajɛrɛlen tun bi bɔ Tokɔrɔba.
a bɛɛ twa ye k'a fɔ ko Nji, twamamaw do, nka dugu bonya kojugu fɛ, a si tɛ si lakodɔn, a si tɛ siyɔrɔ dɔn.
a bɛ a kelen kelen bɛɛ ɲɛ na ko u kelen kelen ye Nji ye, ko Nji wɛrɛ ma da dugu kɔnɔ.
o kɛra tuma min na sa, a bɛɛ lajɛrɛlen b'a dama kin da la, si ni si tɛ kin da la.
Faantannjɛ n'a ka bilakorokulu, ulu b'u dama basakoron kɛ.
Faamanjɛ n'a ka bilakoro, ulu b'u dama basakoron kɛ, a si ni si ti jɛ basakoronbusan la.
a si ni si ma jɛ basakoron bilakorokulu la.
o tuma min na sa, n'u nana ka na to o la, u dama bɛɛ lajɛrɛlen wulilen bɛ tuma min na, u bi taa basa koron dugukun ni dugukun.
Faantannjɛ n'a ka bilakorokulu wulila sɔgɔmada joona fɛ, Faamanjɛ n'a ka bilakorokulu wulila sɔgɔmada joona fɛ.
u tilenna ni ka taa basa koron, u tilenna ni ka taa basa koron.
kabini u tɛ ɲuan kala ma, fo ka na ka na a kɛ, u bi na ka na gɛrɛ ɲuan na.
u bi na ka na gɛrɛ ɲuan na tuma min na, E!
Faantannjɛ ka bilakorokulu kan bɛ: "
Nji! a ye basa kunbɛn, Nji! n ko a ka basa kunbɛn yen fɛ!
Nji! basa na an dan dɛ! "
Faamanjɛ ka bilakorokulu min bɛ fan dɔ fɛ, ni u tulo bɛ ɲuan kan nɔ, ulu kan bɛ: "
Nji! a ye basa kunbɛn, Nji! a ye basa kunbɛn!
E, Nji! basa na an dan dɛ! E, Nji! a y'a tɛliya! "
u tor'o la tuma min na, Faamanjɛ hakilila ka a fɔ ko ale kelen bɛ dugu kɔnɔ, ko ale ni maa tɛ dugu kɔnɔ.
Faamanjɛ nana ka n'i kan to a ka bilakoro ma: "
E, a ko maanu! ne Nji kelen, ne ka se basakoronyɔrɔ fila kunbɛn?
dɔ kan bɛ k'a fɔ ko Nji, a ye basa kunbɛn yen fɛ!
dɔ wɛrɛ kan bɛ k'a fɔ Nji, a ye basa kunbɛn yan fɛ!
a ko ne kelen na se k'o basa fila kunbɛn dɛ? "
o kɛra o la tuma min na, i k'a dɔn, kabini u tɛ ɲuan seere ma, fo bilakorokulu nana ka na don ɲuan na, u bée lajɛrɛlen nana ka na ɲuan sɔrɔ Kanina tuma min na sa, o!
u kan bɛ: " Nji! i ka basa kunbɛn yen fɛ! "
tɔ kelen kan bɛ: " E, Nji! i ka basa kunbɛn yen fɛ! "
o nin y'i kan to, Faamanjɛ y'i kan to: "
E, a ko e ye Njiw dɔ ye wa?
- E, a ko ne tɛ Njiw dɔ ye dɛrɛ, a ko ne ye Nji ɲɛnama yɛrɛ de ye.
- A ko wa ne m'a dɔn k'a fɔ ko Nji fila bɛ jamana kɔ kan, an fɛ Tokɔrɔba yan, wa ne hakili bɛ k'a fɔ ne Nji kelen dama de bɛ yan koyi.
- A ko wa i kelen tɛ yan, a ko Nji wɛrɛ bɛ yan min t'i ye! "
u sɔrɔla ka laban ka to o la tuma min na, u bi to ka na basa koron na sɔn, u bi to ka na basa koron na sɔn.
a ko " o tuma na, baasi tɛ.
kabi dugu jɛra, an yɔrɔ bɛ kungo kɔnɔ, an bɛ dugu kɔnɔ, an bɛ muso ka dwa sagon kɔrɔ, an bi to k'ulu wuli sɔn ni k'ulu jɔjɔ.
an bɛ to ka taa ka taa, n k'i ɲininka, an faw ka jiginɛju kɔrɔ, an b'ulu surukusuruku.
n'an y'ulu suruku, basaw min mana bɔ, ne Faamanjɛ ani n ka jamakulu, an bɛ ulu mina ni ka sɔrɔ ka laban k'ulu siri.
kabi dugu jɛra, Nji, an bɛ yaala la.
nka ne n'e ka ɲuan ye, ani ne n'e ka bi yaala, o kɔni kɛra nafa ye ne ma jaati!
a ko bari ne tun t'a dɔn k'a fɔ ko twama fila bɛ ne yɛrɛ na, jamana yɛrɛ gosi ka gɔngɔn bɔn!
ni ne sera ka n twama ye, o ye ne ma hɛra ye!
- A ko n twama, ni e ko sa k'a fɔ o ye hɛra ye e ma, ne dun bi mun fɔ?
bari e ye faamaden ye, a fɔr'e ma ko Nji.
ne ye faantanden ye, a fɔra ne ma k'a fɔ ko Nji.
Faantannjɛ ani Faamanjɛ, ni an fila ye ɲuan kunbɛn sa, n'e min ye faama ye, n'e ko a kɛra i ma hɛra ye, ne min ye faantanden ye dun.
- O, a ko o tuma na, a ko o la sa, a ko Faantannjɛ!
- A ko naamu!
- A ko a kɛra kunba ka dɛgɛ bɔnna kunba ka nɔnɔ na, o ko o ye min ko kelen ye.
a ko an bɛ fɛn min kɛ sa, ni Ala n'Ala kira y'a kɛ k'a fɔ, an jiginna ni ka bɔ basafaayɔrɔ la bi, o tuma na, e bi gɛlɛya ni ka se ne ma an ka so, o tuma na, an ka jɛ ni ka ɲuan ye, bari ne y'a kanun, ne ni e ka kɛ ɲuan jɛ ɲuan ye, i fɛ teriya ka di n ye kojugu.
- E, a ko nin tɛ baasi ye! "
Faantannjɛ sɔrɔla ka laban, a y'i bin, a taara so.
Faamanjɛ y'i bin, a taara so.
u sera so tuma min na, Faamanjɛ nana ka n'i kan to a baba ma, a ko "
baba!
- A ko naamu!
- A ko baba!
- A ko naamu!
- A ko an ka bi tile diyara dɛ!
a ko ne ye twama ye n yɛrɛ la.
kabi Ala ka n da, n ma deli ka twama ye n yɛrɛ la, a ko n ye twama ye n yɛrɛ la.
"
Faamanjɛ nana ka n'i kan to a fa ma, a ko "
baba, a ko baba!
- A ko naamu!
- E, a ko an ka bi taama diyara dɛ!
- Fa ko mun kɛra?
- E, a ko baba, an ka bi taama diyara!
a ko ne Faamanjɛ, a ko ne tun t'a dɔn k'a fɔ Nji twa wɛrɛ bɛ jamana kɔnɔ an fɛ, Tokɔrɔba yan, a ko ni ne kelen tɛ, a ko ne ye twama ye n yɛrɛ la bi, ne ye twama mɛn n yɛrɛ la, e, baba!
nin kɛra ne fɛ hɛra ye! A ko baba!
- A ko naamu!
- A ko baba!
- A ko naamu!
- A ko bi taama diyara!
- A ko tabarik'Ala n den! a ko Ala ma a kɛra si ni kɛnɛya ye!
a ko an bɛ dugaw k'aw ye, Ala ma i n'i terikɛ ka jɛ, Ala ma a sinsinna!
i n'i terikɛ ka jɛ, Ala ma a labanna!
i n'i terikɛ ka jɛ, Ala ma a sinsinna!
an bɛ duga k'aw ye, anan!
a ko i n'i terikɛ ka jɛ, a ko an bɛ duga k'aw ye, Ala ma a kɛra si ni kɛnɛya ye!
Ala ma a ka fɔtaw kunna ɲuan na!
Ala ma a kɛra ɲuan jɛ ɲuan ye, ko an bɛ duga k'aw ye!
- A ko baba!
- A ko naamu!
- A ko baba!
- A ko naamu!
- A ko ne terikɛ dun ye faantanden ye, a ko e dun ye faama ye.
a ko faantanden ani faama, ni a diyara ni ka jɛ kɛ, a ko o bɛ kɛ cogo di?
- A ko a bɛ n ɲɛ na, o bɛ kɛ faama kan.
- A ko o ye tiɲɛ ye, a ko ne b'a fɛ n terikɛ de ka yɛlɛma an ka so, ne b'a fɛ n terikɛ ka yɛlɛma an ka so.
- A ko i taara a fɔ a fa ye wa?
a ko taa a fɔ a fa ye, n'a sɔnna ko ne ko a ka yɛlɛma an ka so, ko n jɛnna n'a ye, ko a ko bɛɛ bɛ kun n nɔ, ko n ye se a ko bɛɛ kɔrɔ.
a sɔrɔla ka laban, a y'i bin o la, o taara ka taa a fɔ a terikɛ fa ye.
a ko " o tuma na, baba, a ko ne ni twama ye ɲuan ye basakoronyɔrɔ la bi.
- A ko Ala dun y'a kɛ! An bɛɛ ka ko diyara ɲuan ye!
- Ayiwa, an dun kɛra jɛnyuanmaa ye, ne taara ka taa a fɔ n fa ye, n fa ko k'a fɔ jɛ diyara a ye, ne labanna ni ka na a fɔ e yɛrɛ ye, e yɛrɛ dun ko jɛ diyara i ye.
komi ni an maa fila ka jɛ diyara aw ye ka ban, aw dun ye faw ni baw ye, an b'a fɛ ka yɛlɛma ɲuan ka so.
- A ko baasi tɛ, a ko an sɔnna o ma. "
u fila yɛlɛmana ɲuan kan, Faamanjɛ ka so kɔnɔ.
u fila yɛlɛmanen ɲuan kan tuma min na, Faamanjɛ ka so kɔnɔ, u surɔfana, o bɛ Faamanjɛ kan, u tilelafana, a bɛ Faamanjɛ kan, u wulalafana, a bɛ Faamanjɛ kan.
u kosen o kosen, ni i y'i miiri o la, maaninfinya na, o jɛ bɛɛ lajɛrɛlen bɛ Faamanjɛ kan.
Faamanjɛ jɛnnen do n'o bɛɛ ye ka taa da k'a sebaa ye.
Faamanjɛ jɛnnen bɛ n'a bɛɛ ye ka taa da ka taa a fɔ o tuma na k'a fa ye fɛntigi ye, o jɛnnen bɛ n'o bɛɛ ye k'a fɔ nin kanun kɔsɔn.
a ko " o tuma na, baasi tɛ, a ko n y'a mɛn, Nji!
o ko n sɔnna nin ma, a ko an bɛnna nin kan.
a ko saabu do, diɲɛnɔfɛn o fɛn, ni i y'a ye, sababu de b'a la, sababu tɛ ko o ko la, Ala m'o ko sina da.
Ala ye ko o ko dila, a y'a bɛɛ lajɛrɛlen fila fila dila.
- A ko Naamu, Ala ye fɛn jumɛn ni fɛn jumɛn nin bɛɛ lajɛrɛlen fila fila da?
- A ko Ala ye diɲɛ da tuma min na, a ye cɛya de ani musoya fɔlɔ da.
a ko Ala ye diɲɛ da tuma min na, a ye suko ni dugujɛ da.
a ko Ala ye diɲɛ da tuma min na, a ko a nana finya ni jɛya da.
Ala ye diɲɛ da tuma min na, a ko a sɔrɔla ka laban o kɔ fɛ ni ka na ɲɛnamaya ni saya da o kɔrɔ.
o bɛɛ lajɛrɛlen bɛ fila fila ye.
a ko o kɔsɔn sa, a ko n twama, a ko Ala ye diɲɛ fɛn o fɛn da, a y'a bɛɛ lajɛrɛlen fila fila da.
komi a bɛɛ lajɛrɛlen fila fila dalen do sa, an tɛ jɛ ni ka ko in lajɛ ɲuan fɛ hakilila na wa?
- A ko an dun bɛ a lajɛ hakilila jumɛn na?
- A ko o tuma na, ni an bɛ ɲuan fɛ, a maa ɲa min na, an na a k'o ye.
Faamanjɛ fa, n'a ye npoginin tigɛ a den la, n'a m'a kɛ fila ye, Faamanjɛ ti sɔn ni k'a ta don.
Faamanjɛ fa, n'a ye dulɔkinin tigɛ, n'a ma dulɔki kɛ fila ye, Faamanjɛ t'a ta don a kan na abada!
Faamanjɛ fa, n'a ye banfulanin san Faamanjɛ ye, n'a m'a kɛ fila ye, Faantannjɛ ka dɔ sɔrɔ a la, abada Faamanjɛ t'a ta don.
u tor'o de la tenenten, kabini u maamisɛnmanin fo ka na u bɛɛ lajɛrɛlen balikuya.
u balikuyara tuma min na, ni u sera fininadon ye, a nana ka n'i kan to, a ko "
Faamanjɛ!
- A ko naamu!
- A ko n b'a fɛ sani n ka aw boloko, a bi taa ka taa a ɲɛfɔ a fa ye.
n'aw ye Faantannjɛ fa ye, k'a sera boloko ye, a sera cɛyaminɛnta ye.
baliku dun n'i sera don min baara min kɛli ye, i k'o ciya kɛ!
ni i m'o ciya kɛ, hɔrɔn bi tigɛ i la.
- A ko o tuma na, baasi tɛ. "
u taara ka taa a ɲɛfɔ Faantannjɛ fa ye, a ko "
o tuma na baba, a ko o tuma na, an fa y'an bila ka na, ko ka na a fo i ye ko alamisa nata in tɛ, ko o kunnyuan alamisa ko an bɛ taa an tɔw fɛ jɛ la, ko i ka a fɔ furunyuan dunanw ye, i ka a fɔ kanunnyuan dunanw ani an ka dinyuan ye ani Ala kana fama don an cɛ dunan, o tuma na, i ka o fɔ ulu ye ko o tuma na, ko alamisa nata in kunnyuan ko an bɛ taa tɔw fɛ bolokolijɛ la.
u sɔrɔla ka laban ni ka na a fɔ balima siraw ye, ni k'a fɔ sinji siraw ye k'a fɔ kanunnyuan siraw ye, ni k'a fɔ an ka dinyuan dunan ye, ni ka sɔrɔ ka laban ni k'a fɔ o tuma na, Ala kana fama don an cɛ dunan ye, ko ni Ala ye alamisa nata in kunnyuan jira an na, Faantannjɛ ni Faamanjɛ, k'u bi na taa bolokoliyɔrɔ lɔ ɲuan fɛ.
ko balima bɛɛ lajɛrɛlen ka sigi a kan, ko sinji bɛɛ ka sigi a kan, a kana fo maa kɔ, a k'a kɛ bɛɛ lajɛrɛlen sen kan, tɛsɛ an na se ka nin denmisɛnninw ka maaya ɲɛtaakunsi dɔn, n'o tɛ, ninw ka maaya wulilen bɛ ni wulicogo min ye, ni maa min ma ninw ka maaya danyɔrɔ dɔn, kana a fɔ ko i ye fɛn kɛ.
E, nin foroba Ala, abarika i ye!
a kɛra, i n'a fɔ, n'o dwakun fila nana ka na dafa tuma min na, dwakun fila dafalen o tuma na, o ye mɔgɔ bila.
u taara ka taa jirikuru ɲini, - o don o y'a sɔrɔ ni denw bi boloko, Bamanan cɛkɔrɔbaw kun bi maa bila ka taa ka taa jirikuru ɲini, ulu bi na ka na a bilabila, bilakoro yɛrɛ bɛ taa ka taa a ka Solisi jirikuru n'a ka Dawɔɔrɔ jirikuru ɲini, a bi na ka na ulu kerunkerun fɛrɛba o la an fɛ - Ulu bilalen fɛrɛba o la sa, o tumana ni furunyuan ni kanunnyuan nana, bɛɛ n'i ka tasumada, bɛɛ n'i ka tasumada!
mɔgɔ bɛ na ka na sigisigi tasumadaw la fo nɛnɛtuma fɛ, tasuma bi girin cɛkɔrɔbaw kɔrɔ.
min sigilen bɛ fan bɛɛ lajɛrɛlen fɛ, Bamanan bi min sɔn fo ka to ka falaka da u tulo kɔrɔ dɔɔnin!
bamanan sigilen minna tuma min na, ni min kɛra, i n'a fɔ, a bi na ka na se fajiridatuma ma.
dɔ ko tilesinni bi na bɔ, a ma bɔ!
u sɔrɔla ka laban ka Faamanjɛ ni Faantannjɛ ka taa n'u ye ka t'u ko ji sumalen la, ka laban ni ka cɛfini ta ka a bila u kan na, ni ka woro kunba Jabate d'u ma.
u y'o pɛrɛn, u y'o pɛrɛn tuma min na, sokɛkunbatigi dara u nɔ kan.
Donsonkɔnifɔlaw bi to ka kulo sɔn, ɲankarafɔlaw bi to ka ɲankara dɔɔnin fɔ.
ni maa min fa taara kɛlɛ la, ko kɛlɛfɔli na fɔ i ye.
ni maa min dun ko i ye ŋana ye, ko ŋanafɔli sera ka ban.
u bi to k'a fɔ bilakoro ye sɔn, u da falen do woro kunba la, dakabana dulɔki, a bilennen ngalama na, o bɛ bamananden kelen kelen bɛɛ kan na, ni ka sɔrɔ ka laban ka fugulanin ta ka a bila o kun na, ka maa bila ni ka numunkɛ wele.
Numunkɛ sigilen bɛ, karamaa, n k'i ɲininka, bolokolijɛ la!
u sɔrɔla ka laban ni k'u bin ka se numunkɛ ma.
Numunkɛ sɔrɔla ka laban ni ka nɛgɛ sigi Faantannjɛ ni Faamanjɛ kan.
nɛgɛ sigilen o kan tuma min na, ni u fila bɛɛ tilara, u sɔrɔla ka laban k'u labɛn ka na n'u ye, ka na ka n'u bila so kɔnɔ.
u bilalen so kɔnɔ sa, o don, bolokoden kun bi kalo saba kɛ so kɔnɔ, u ye kalo ɲɛnama saba de kɛ, u bɛ bolokoden so kɔnɔ.
u sɔrɔla ka laban ni ka na...
Faamanjɛ ni Faantannjɛ, u ka bolokoden kɔ, a kalo saba nana ka na dafa tuma min na, fa nana ka na kulusi min tigɛ, Bamananw b'a wele de ko bokulusi, u ye bokulusi tigɛ o la, a cɛ fila kelen kelen bɛɛ lajɛrɛlen n'a twala kulusi.
u sɔrɔla ka laban... Fa nana ka na to o la.
Bolokoden kɔ, n'a kɛra, i n'a fɔ, bokulusi tigɛra.
o tuma na, u ni nsorodulɔkininw bi to ɲuan na, u ni nsorodulɔkininw bɛ ɲuan na dugu bɔlɔn kɔnɔ, fo waati nana ka na se tuma min na, ko ɲamanjeni sera.
Ɲamanjeni, o y'a dama ɲɛnajɛ wɛrɛ de ye Bamanan na.
Bolokoden ɲaman tun bi jeni, cɛ ni muso, u bi taa ka taa kungo kɔnɔ, nkɔsɔnbaranin min b'a bolo, nkɔsɔnbaranin, n'a kɛra, i n'a fɔ, n'u cɛkaladɛbɛn, ulu bi taa ka taa a ton daankunba da la.
Ulu tonnen, tasuma bi sɔrɔ ka laban ka don o la, bolokoden bɛɛ lajɛrɛlen b'o kelen kelennin pan, ni ka boli ka taa ko: "
o, n dayɔrɔ!
bɛɛ bi taa ka taa i tɛn turu dugu nɔ.
Ɲamanjeni nana ka na ban tuma min na, i ka a dɔn, Faamanjɛ ni Faantannjɛ, u fila bɛɛ lajɛrɛlen ka kamalenkɔrɔya nana ka na dafa.
fa nana ka na soden fila jɔ, kelen kelen bɛɛ lajɛrɛlen n'a twala so! "
E, a ko baba, a ko i ye fɛn bɛɛ fila fila kɛ sa, a ko nka an cɛ fila ka di ɲuan ye cogo min na, an kelen kelen si tɛ se ka si so kɔnɔ kelen kɔ, an fila bɛ si so kelen nɔ, a ko an fila bɛ si so kelen nɔ, a ko ɔnhɔn baba, an fila bɛ si so kelen nɔ.
u fila jɛra ni ka si so kelen nɔ.
fa ye nɛgɛ fila minɛ, n'o ye nɛgɛ, bololanɛgɛ fila k'o fan k'o don a kelen kelen bɛɛ lajɛrɛlen bolo la.
fa sɔrɔla ka laban ni ka marifa kelen kelen san, k'o di a kelen kelen bɛɛ lajɛrɛlen ma.
a kelen kelen bɛɛ lajɛrɛlen n'a twala marifa!
maa si ni maa si jɛlen tɛ marifa la u la.
u tora, kamalenbaya dafara, u tora, kamalenbaya dafara, u tora, kamalenbaya dafara, kamalenbaya dafara tuma min na, u bi to ka kungo tigɛ sɔn ka taa si dugu la, u bi to ka kungo tigɛ kɛ sɔn, ni ka taa ka taa si npogotigi ka dugu la.
u bi baro fɔ, u bi na ni ka na don k'u da.
u sɔrɔla ka laban ni ka to o la tuma min na, n'a kɛra, i n'a fɔ, ni waati nana ka na se, i k'a dɔn, u nana ka na don dugu kɔnɔ.
o don, Faamanjɛ, ale fa, muso bɛ o kun, a ka baramuso do, a ka musonin ncinin do, a ko a ka di a ye.
muso yɛrɛ, a cɛ ka ɲi jina ye dɔɔnin!
a dila tuma, o y'a sɔrɔ mɛlɛkɛw o tɛ baara la!
a sɔrɔla ka laban ka n'i kan to a terikɛ ma: a ko " n teri!
- A ko Naamu, - A ko n teri!
- A ko Naamu, - A ko baba muso, baba musonin ncinin, a ko nin ka ko ka di ne na dɛ!
- A ko nin ka ko ka di e la?
- A ko nin ka ko ka di ne na dɛ!
- A ko nka i ka a dɔn, baba ka baramuso do. A ko an bɛ kɛ cogo di?
- A ko a maa kɛ cogo o cogo, a ko nin ka di ne ye, n'an cɛmancɛjɛ ye tiɲɛ ye, i b'a ɲini k'a di ne ma kanun kɔni na.
- A ko o de bɛ kɛ cogo di?
- A ko o kɛ cogo man gɛlɛn!
a ko i b'a ɲini k'a di n ma, a ko i b'a ɲini k'a di n ma, a ko i b'a ɲini k'a di n ma.
Faamanjɛ nana ka n'i kan to Faantannjɛ ma, a ko "
hali ni i ye n ni ɲini n fɛ, a ko n bi nin di i ma.
- A ko hali ni ne ye i ni ɲini i fɛ, i b'o di n ma, a ko n y'o dɔn.
bari bi ma an jɛ o, an ka jɛ ni bi cɛ, a ko ne b'a dɔn, fɛn o fɛn n'a sɔrɔla ka fɔ o ka kan ka kɛ, i y'o bɛɛ lajɛrɛlen kɛ n ye.
ko yɛrɛ gwɛlɛnman tɔ de ye nin kelen ye sa, nka ne de b'a fɛ nin ka a kɛ.
- A ko o tɛ baasi ye!
a ko o tuma na, a ko baasi tɛ! "
Faamanjɛ sɔrɔla ka laban ni k'i bin o la, a nana ka na se a Banin ncinin ma.
a ko " N Banin ncinin!
- A ko naamu!
- A ko ne terikɛ ko, i ka ko ka d'a ye.
- E, a ko, n ka ko ka di a ye cogo di?
- A ko i ka ko ka di a ye kɛ.
- E, n ka ko ka di a ye ten, kun si t'o la.
- E, a ko kun jumɛn bɛ diyanye na?
- E, a ko kun bɛ diyanye na dɛrɛ.
a ko kun min b'a la, ko e yɛrɛ b'o dɔn.
a ko Faamanjɛ!
- A ko Naamu, - A ko Faamanjɛ!
- A ko Naamu, - A ko i si banna, i Dawula banna, i sanga sera,i ka maaya banna, sanko ne yɛrɛ, nin fɔ e da fɛ ka nin bɔ i da fɛ, ko i fa ye nin mɛn!
ko fiyɛn ye nin kuma fili!
e bi jamana ban, n'e ma jamana ban, i bi taa lahara!
n'e ma taa lahara, ne kɔni tɛ.
bari tulo fila t'o mɛn, ɲɛ fila t'o ye, ko da b'o lakali.
- A ko an dun bɛ kɛ cogo di? A ko yala, an b'a fɔ cogo di?
E, a ko kɛcogo jumɛn in ni fɔcogo jumɛn in bɛ o la?
- Min fɔra i ye, a bi kɛ ten n kɔ.
Ayiwa, baramuso nana ka n'i kan to, a ko ne tɛ se ka sɔn
- A ko mun na?
- A ko ni sɛgɛ ma i yɛrɛ fisaya misikun ka tali ma, a bɛ n ɲɛ na ko misikun n'i yɛrɛ girinya sɛgɛ ka tali ma dɔɔnin!
n'a fɔra k'a fɔ ko ɲama tɛ basa la, jɛni ye bilakoronin sakun dɔn?
Faamanjɛ, a bɛ n ɲɛ na kamalen kɔrɔ Tɛnɛ ta basa ye, ko jeniyɔrɔ de b'a nege bɔ i la.
teriya maa kɛ tiɲɛ ye, maa ka taa ka t'i bangebaa muso ɲini, k'o di i terikɛ ma, ko o ye teriya ye?
e Faamanjɛ wala!
Banin y'i ban den ka fɔlen ma.
a y'i ban tuma min na, o don den mandiyara kojugu fa ye.
ka taa ɲɔ na, ka a bila malo la, ka taa se sogo ma, ka na a bila jɛgɛ ma, ka se wari ma, fɛn o fɛn, n'i y'o ye, dumaa o maa bolo, muso la, dumuni fɛn na, wari la, ɲɔ na, fa in bɛ ka bɛɛ latɛmɛ Faamanjɛ ma a diyanye kɔsɔn.
n'a ye hɛra kɛ muso min ye dugu kɔnɔ, i b'i sigi.
n'a ye bɔnɛ jira maa min na, i bi taa.
u sɔrɔla ka laban ni ka to o la tuma min na, Faamanjɛ nana ka na a diinɛ tigɛ a Banin ncinin na, a tɛ kuma a fɛ su, a tɛ kuma a fɛ tile.
maa tɔ ka ɲɔ, ni o donna, o ka se ka du o labɔ.
a bi Banin ncinin ka ɲɔ kɛ tila saba ye, a tɛ kun Banin ncinin na k'a fɔ, n'i y'a ye, ɲɔ ti kɛ ne kun; a kɛ kun ye nin kɔrɔ kɔsɔn.
a tɛ kun Njɛ yɛrɛ la k'a fɔ a da la k'a fɔ, n'i y'a ye, ne bɛ n ba ka tonyɔ tila saba ye, ka maa tɔ ta tila sabanan kɛ a kun, a kɔrɔ ye nin ye, a tɛ se ka bɔ u si da.
u sɔrɔla ka laban ni ka to o la sa, baramusonin kɔnɔ nana ka na gwan, du goyara a la, du nege bɔra a la, kɔnɔkofɔbaa t'a bolo, kunkofɔbaa tɛ a la, ko fujunu fila kɛlen bɛ ka ɲuan sɔrɔ a kelen ni na, saya ka surun a la ni balo ye.
a nana ka na a ye, kun tɛ bɔ ko o ko la, muɲu tɛ o ɲa.
a sɔrɔla ka laban don dɔ la, a kɔnɔ gwannen ni a jigi bannen, a ko "
Faamanjɛ!
- A ko Naamu, - A ko na yan, a ko Faamanjɛ!
- A ko Naamu, - Na yan!
kan ye saba.
a nana minkɛ, e, a ko " Faamanjɛ!
- A ko Naamu, - Ne y'a dɔn e k'a kɛ cogo min kɛ ne na, i bi n ka to tigɛ, i bi n ka na tigɛ, i ti kuma n fɛ, i ti n twa fɔ du kɔnɔ, du nege bɔlen do n na, n ka n jɔ wa, n ka n da wa, ne tɛ kɛ cogo dɔn n yɛrɛ kun na bi, n kɔnɔ gwannen, foyi ma n kɔnɔ gwan!
ne y'a dɔn, e y'i terikɛ ka ko min fɔ n ye, komi ne banna o ma sa, o de kɛlen bɛ k'i diinɛ tigɛ ne na ka ne kɛ maa fyefyelen ye du kɔnɔ, wa n sɔnna i terikɛ ka kanun ma bi.
- A ko i sɔnna n terikɛ ka kanun ma?
- A ko n sɔnna.
- A ko i sɔnna n terikɛ ka kanun ma?
- A ko ɔnhɔn, a ko n sɔnna. "
a y'i bin ni k'a fɔ a terikɛ ye, a ko "
cɛ o!
a ko an tun bi fɛn min ɲini, a ko Ala y'an sago kɛ an ye, a ko Ala y'an sago kɛ an ye, an sago kɛra an ye!
- A ko a kɛra cogo di?
- A ko an tun bi fɛn min ɲini, san kɛmɛ ni an bɛ a nɔ fɛ, n'an kɔnɔ gwanna ka an dabali ban, wolowoni ye kun fɛn mina, o fɛn tɛ fɛn bɛɛ ye koyi!
an y'a wolowoni sa ka a papa ka a hawuja ka a hakili ban ka a dɔndugu ban, a ko a sɔnna an ka fɔlen ma.
- A ko o tuma na, a ko an dun b'a kɛ cogo di?
an bi ɲuan masɔrɔ cogo di?
an si ma se baba k'an n'a jɔlen ye, ko an bɛ kuma yɛlɛkɛ fɔ, an si ma se maa wɛrɛ ka an n'a jɔlen ye, k'a fɔ ko an bɛ kuma yɛlɛkɛ fɔ, a maa kɛ kanun o kanun ye, a kɛlen bɛ kanun sen kelen ye dɛ, a kɛlen bɛ kanun sen kelen ye!
a ko o tuma na, an dun bɛ kɛ cogo di?
- Ayiwa, n'a yɛrɛ ko a bɛ kanun na, musow do.
N'i y'u kan mɛn k'a fɔ o tuma na, ko ne bi nin ko in kɛ cogo di?
kana nin ko in lamaa fyewu!
u tɛ kɛ cogo dɔn nin ko in na, u bannen do o ma.
n'o tɛ, n'u sɔnna diɲɛ nɔ ko o ko ma, a kɛ cogo b'u bolo.
o minɛ ye kɛmɛ bɔ, a bɛ se yɛlɛma nin kɔnɔ, ni maa t'a yɛlɛmatɔ ye.
nka n'i y'u kan mɛn ka a fɔ, ne tɛ se ka diɲɛnɔfɛn o fɛn kɛ, i kana a lamaa dɛ, u bannen do.
- A ko o tuma na, baasi tɛ.
a ko an bɛnna a kan.
a ko o tuma na, an ka sarati fɔ ɲuan ye.
n'an bɛ taa a wele wali n'a bɛ taa ka taa an wele, an ka sarati fɔ ɲuan ye, a ko sarati caman wɛrɛ t'an fɛ koyi!
Awɔ, a ko " Faamanjɛ!
e yɛrɛ de bi tɛgɛkoji soli, Faamanjɛ, e de bɛ tɛgɛkoji bɔn, Faamanjɛ, e de bɛ o wulu ka to d'u ma.
o tuma na, an ka sarati ye min ye, ka dɔn don min cɛ tɛ n ka so: woro fila, i bi na n'o woro fila ye.
o tuma na, n b'o kɛ n ka dalilu ye.
ni i y'a sɔrɔ woro bilen bɛ ji kɔrɔ don min, o y'a sɔrɔ, i fa bɛ so.
nka ni don min ta kɛra woro jɛ ye, o y'a sɔrɔ sosi tɛ n na, a ka na.
- A ko o tuma na, baasi tɛ.
- A ko o tuma na, Faamanjɛ!
- A ko naamu!
- A ko Faantannjɛ!
- A ko naamu!
- A ko o tuma na, an dun b'a kɛ cogo di?
an bɛ ɲuan masɔrɔ masɔrɔ cogo min na?
aw k'a kan fɔ an ye!
a ko o tuma na, a ko Faamanjɛ!
- A ko Naamu, - A ko e yɛrɛ de bɛ tɛgɛkoji soli.
i b'a bɔn, e de bɛ tɛgɛkoji shyene, wulu ka to, i b'o di ulu ma.
a ko o tuma na, woro bilen kelen ani woro jɛman kelen, a ko o bi kɛ an cɛmancɛ sarati ye.
o bi kɛ an ka layidu ye k'a dɔn fa bɛ so, kelen a tɛ so, k'a dɔn yala sosi bɛ ne na, yala sosi tɛ ne na don min na, an ka sarati ye woro fila ye.
a ko ni a sɔrɔla i ye tɛgɛkoji shyene don min na, i bi na ka na tɛgɛkojiju kɔrɔ lajɛ, ni i y'a sɔrɔ don min woro bilen bɛ filenju kɔrɔ, E!
i ka taa a da k'a fɔ o don k'i fa bɛ so.
o don i ka a dɔn ko sosi bɛ n na.
a ko nka don o don n'i y'a sɔrɔ woro jɛ bilalen bɛ, o tuma na tɛgɛkojiju kɔrɔ, n'i y'a shyene, n'i ye woro jɛ ye i ɲɛ na, don o don, o don i ka taa jɛya a kan ka a fɔ o tuma na sosi tɛ n na, i ka a dɔn k'i baba tɛ so.
- A ko baasi tɛ.
a ko n y'o mɛn, a ko o ye taamasyɛn ye, taamasyɛn min ka ɲi, a ko o ye taamasyɛn ye, maa man kan ka a fili taamasyɛn min na.
a ko o tuma na, n y'i faamu, o ko an bɛnna o kan.
an ka taa ka an labɛn. "
Sosi maa kɛ don min na baramuso in na, n'a sɔrɔla Faamanjɛ n'a terikɛ mago bɛ a la, o tuma na, a mana tobili kɛ, ni cɛ ka sosi bɛ a la, o bɛ sorɔ ka laban ka woro bilen ta k'o bila jiju kɔrɔ.
a sɔrɔla ka laban ni ka to o la.
i ka a dɔn, u ye tuma saba kɛ nin na, ni ka sanga saba kɛ nin na.
nin y'u cɛmancɛ weleli ye.
Weleli t'a la bilen, ci sama kan wɛrɛ tɛ a la.
a maa ji shyene kuma o kuma, n'a ye woro bilen sɔrɔ jiju kɔrɔ, a b'a fɔ: "
E, bi tɛ tun!
a kɛnɛ nana ka na gwan, a kɔnɔ nana ka na gwan, a kɔnɔ nana ka na gwan, a kɔnɔ nana ka na gwan.
a ko a terikɛ ma: " an dun bi na ko in kɛ cogo di?
Kanun donnen bi, san jate, hali bi n'a ka biya an ma se ka don kelen si sɔrɔ, an n'o muso ka se ka baro fɔ ni ɲuan ye.
A, kɔɔkɛ, an bɛ kɛ cogo di sa?
- Ko tumasebali tɛ karaba, kun min y'a fɔ, an tun t'a dɔn ka a fɛ sɔn bɛ kɛ kanun kuma ma, ni kanun kuma sera ka a fɛ ni ka bɛn kɛ o kan.
ni kanun kuma sera ka a fɛ ni ka layidu sɔrɔ a ni an ɲuan cɛmancɛ la, ni kanun kuma sera ka a fɔ an ka se o taamasyɛn ka na se bi ma, maa tɛ kɔrɔtɔ o kɔrɔ.
maa bɛ se ka kɔrɔ k'i ni to, maa tɛ sa k'i ni to!
maa ni a ka garisɛgɛ kɛnɛya bɛɛ lajɛrɛlen, bolokodenw wulilen ka taa bolokolijɛ la, ka denkɛ saraman wolo o yɔrɔ bɛɛ, k'o kwa k'o bila bolokolijɛ la, o garisɛgɛ tɛ maa na dɛ!
E, a bɛ n ɲɛ na ko n'a fɔra ka fɔ ko fɛlɛwuli, wuludenta don mana kɛ maa nin fɛ fɛlɛwuli don ye, o wuluden ka se ka kwa ni ka sogo mina, i bɛ nkalon na.
N'i y'a mɛn karimaasinɛ ka sɔgɔma daraka ka tɛli, min b'a tanyɛkɔrɔ latigɛ su fɛ ka si, ko do.
nka shyɛ fɔlɔ kasi maa kɛ ɲɔtatuma ye, ni k'o kɛ kolon kɔnɔ, k'e bi na ka n'o folon, ka se ka laban k'o kɛ mɔni ye, a tɛ mɔ mɔɔtamɔtuma fɛ.
a ko a bɛ n ɲɛ na sa, Njɛ nin ncinin!
- A ko Naamu, - A ko a bɛ n ɲɛ na maa yɛrɛ n' i ka da pasa n' i ka kuma bɛɛ lajɛrɛlen, nin ye ne sanwo kaburu ye, maa wɛrɛ de bɛ o fɔ i ye.
- O ko i ye tiɲɛ fɔ, a ko an ma kɔrɔtɔ.
n b'a kɔnɔ. "
o tuma na, u nana ka na to o la.
muso nana ka na a jɔ a kɔrɔ don min na, ni cɛ tɛ so don min na, o don a ye woro jɛ bila filen kɔnɔ.
woro bilalen filen kɔnɔ, o tuma na, u nana ka na ji shyene.
Faamanjɛ ye ji shyene tuma min na, a y'a sɔrɔ woro jɛ bɛ jiju kɔrɔ. "
E, a ko a terikɛ ma, a ko bi ye saso ye! "
u y'u bɛn o la, u nana ka n'u da baramuso ka so.
u sira fo ka dugu jɛ.
dugu jɛra tuma min na, u segira ka laban, u taara o la.
o su filanan, a segira ka laban ni ka woro jɛ ta ni k'o bila jiju kɔrɔ.
Sosi su fila dafara.
Sosi su fila nana ka na dafa tuma min na, a sɔrɔla ka laban, sosi yɛlɛmana muso wɛrɛ o la, sosi yɛlɛmanen muso wɛrɛ o la.
a ko " o tuma na, an dun bɛ kɛ cogo di?
- A ko aw bɛ to fo sosi ka se n ma tun dɛ. "
Sosi segira la laban ni ka yɛlɛma ni ka se a ma tuma min na tun, a labanna ni ka woro jɛ ta u la tugunin ni ka na n'o ye k'o mara a bolo, ka sɔrɔ ka laban ni ka n'o bila filen kɔnɔ.
a bilalen filen kɔnɔ tɛgɛkoji kɔnɔ, o tuma na, a nana ka na ji shyene wuluw kun.
ji shyenenen tuma min na, a ye wulu ka to di u ma.
a y'i tɛgɛ ta ka a bila, o tuma na filenju kɔnɔ, a y'a to ni ka woro jɛ Jabate dalen ye jiju kɔrɔ.
a ko a terikɛ ma, a ko " bi su in na do tun!
Baba tɛ su in na. "
u segira ka laban ni k'u labɛn, kosonkalanw ni damiye ɲuan na.
u taara ka t'u da dalan kelen o kan.
" a ka di n na, da tɛ na bila, diɲɛ nege tɛ n na kɔ. "
ni i ye sungurun bilasirala kan mɛn, ko Ala kana haramu don an ni ɲuan cɛ!
muso cɛ mɛnnen do so kɔnɔ dɛ!
n'o tɛ, ni o senna tɛliyara ka a jɔlen sɔrɔ yen, i b'a fɔ fo an ka sa Ala kana an ɲɛ da ɲuan kan!
u sɔrɔla ka laban ni ka to nin de la sa.
nin, n bɛ diya la sa, o kɔ ti tigɛ.
u sɔrɔla ka laban ni ka to nin na, nin taa ka segin ni nin sosi la, o kɔ ti tigɛ, fa tɛ kun dɔn, a tɛ ju dɔn.
jamana masakɛ do. Dawula maa do, nafolotigi do.
fɛn b'a bolo, a ka di diɲɛ ye, diɲɛ ka d'a ye, denkɛ kelen b'a bolo.
a ni juru do.
u sɔrɔla ka laban ni ka to o la tuma min na sa, e, nin foroba Ala!
cɛnyi bi na ka na bɔ u ko kɔrɔ.
o tuma na, malodondugu jɛra, o tuma na, sayadonwaati sera, sayawaati falen do.
o tuma na, malodondugu jɛra!
sarati de ka fɔ ni fa bɛ, o ye woro bilen ye, sarati de ka fo ni fa tɛ, o ye woro jɛ ye.
fa bɛ don min na, muso fililen filen kɔrɔ, ka woro jɛ ta ka a bila filen kɔnɔ.
u nana ka na ji shyene tuma min na, a nana ka n'a sɔrɔ woro jɛ bɛ filen kɔnɔ.
a ko a terikɛ ma, a ko "
su in na do, a ko an ka taa, a ko su in na do, baba tɛ! "
terikɛ y'i bin ka taa, ni o ye Faantannjɛ, o y'i bin ka taa.
o tuma na, o y'a sɔrɔ Faamanjɛ, o dalen b'a ka so.
su tɛ kɔ, su tɛ ɲɛ tuma min na, Faantannjɛ y'i ɲwari k'i ɲwari, a ka bololanɛgɛ bɛ a bolo la.
o tuma na, a y'i ɲwari k'i ɲwari, ka taa ka taa don minkɛnin baramuso ka so kɔnɔ, k'i tɛgɛ ta ni k'a da o tuma na, n k'i ɲininka, fa disi kan!
o ye a ta a tɛgɛ ma, a ye a ta a tɛgɛ ma tuma min na, i k'a dɔn, Faantannjɛ y'i piripiri k'i piripiri ka taa namanama.
Faantannjɛ bololanɛgɛ, o bɛ o tuma na, n k'i ɲininka, Faamanjɛ fa bolo.
a y'i bolo puruti yɔrɔ min na, nɛgɛ suranna ka bɔ a bolo la.
nɛgɛ surannen ka bɔ a bolo la minkɛnin, o tora fa bolo.
Faantannjɛ girinna ka na, Faantannjɛ girinna ka na.
a nun fiɲɛ wulilen do, a ɲɔnkan duurulen do.
a nana ka na se o la tuma min na a terikɛ ma, "
E, a ko Faamanjɛ!
- A ko naamu!
- A ko Faamanjɛ!
- A ko naamu!
- E, a ko sayadon maa se, balo tɛ!
Balodon maa se wa, a kana miiri saya la!
a ko ne ka maaya banna!
n ta cɛnna, a halakira, ni baba kɔni...
dugu jɛra, sini kɔni bɛ, ne ka maaya banna!
- A ko a bɛ wa?
- E, a ko a bɛ dɛrɛ!
- A ko baba bɛ?
- A ko baba bɛ dɛrɛ!
- Baba bɛ wa?
- A ko baba bɛ dɛrɛ! A ko an ka maaya banna! "
nka fa ma a dɔn ka a fɔ maa min kelen taalen bɛ don a muso kan, a yɛrɛ kɔni, a y'a dɔn, a ye masakɛ ye.
o tuma na, a yɛrɛ kɔni, a y'a dɔn, maa taalen bɛ ka taa don a muso kan, nka a tigi dun bololanɛgɛ bɛ a bolo la.
a ko o tuma na " tabale ka gosi! "
tabale gosira ni ka mɔɔ fara ɲuan kan, a ko dugu cɛkɔrɔba, a denmisɛnnin, a bɛɛ lajɛrɛlen ka ɲuan sɔrɔ fɛrɛ la.
- A ko o tuma na, nin dun bɛ kɛ cogo jumɛn na?
Yala nin bi fɔ cogo jumɛn na?
a ko yala ko mun y'o ye? "
u nana ka na dugu cɛ bɛɛ lajɛrɛlen fara ɲuan kan.
dugu cɛ bɛɛ lajɛrɛlen faralen ɲuan kan tuma min na, u ko "
o tuma na, a y'a lajɛ, min maa na, nɛgɛ bilalen do.
bɛɛ k'i bolo don nɛgɛ la, nɛgɛ maa bɛn min bolo ma, o tuma na, o tigilamaa, o kun kɛra ka tigɛ.
o taara don, n k'i ɲininka, faama muso kan!
- A, o ko nin dun kɛra jɔni ta kɛcogo la tun?
nin fɔra jɔni ta fɔcogo la?
an bi na taa an ko mini bi, ni k'an ja mini?
an koyɔrɔ banna, an jayɔrɔ banna! "
ɲamakalaw ko diɲɛ kɛra kirikasawaatita ye sa, u ko ba man kɛnɛ, batigi man kɛnɛ!
Muruda man di, ba kan ka pasa!
tile ka goni, ŋaaran t'an bolo ka yɛlɛn kabakolo la, k'an kunkolo fɔ Ala n'a mɛlɛkɛw ye!
E, nin maadila Ala ye!
dugu girinna an kun na dɛ!
min maa na, ni o ye i bolo don nɛgɛ la, nkalon tigɛra, n'a ma taa o bolonkɔni kɔ fɛ, a bi laban ka cɔrin bolonkɔnikuru la.
min maa na ni ka n'i bolo don nɛgɛ la, ni nɛgɛ ma taa ka t'o bolonkɔni kɔ fɛ, a bi laban ka nin cɔrin bolonkɔnikuru la.
nin duguba, u ye maa bɛɛ lajɛrɛlen fara ɲuan kan, k'a fɔ bɛɛ lajɛrɛlen ka na nɛgɛ lajɛ kelen kelen i bolo la.
bɛɛ ye nɛgɛ lajɛ i bolo la kelen kelen.
nɛgɛ ma bɛn ni dugu maa si bolo ye.
masakɛ kɔnɔ gwanna.
a da ti se a denw ma.
bari a y'a fɔ o tuma na, miiri min b'a kɔnɔ, o ye mɔgɔ bi ntalen min da ye, ko ni maa y'i jɔ ka kɔlɔndalamuso bɛɛ lajɛrɛlen fa ni a ba neni, ko ni biranmuso bɛ yen k'o b'a dɔn k'a fɔ ko e ka faneni ni baneni tɛ se i ma.
a tɛ miiri ni dennunnu ye, a tɛ jigi n'u ye, a t'a dɔn a dusu bi don u kɔnɔ, a t'a dɔn k'a fɔ u ye sɔn ka a kɛ.
o tuma na sa, dugu o dugu, n'i y'a jɔlen ye, maa hakilima kelen kelen bi a kɔnɔ, dugu o dugu, n'i y'a cilen ye, maa hakilima kelen kelen bi se ka sɔrɔ a kɔnɔ.
cɛkɔrɔba kelen bɛ.
o don tilema, o nana ka n'i jɔ, a ko "
ɔnhɔn, baasi tɛ!
an dun bɛ kɛ ka ko yɛrɛ kɛ ten sa.
dugu yɛrɛ maa bɛɛ lajɛrɛlen bolo lajɛla nɛgɛ kelen na o.
o nɛgɛ ma se ka bɛn maa si bolo ma.
dugu maa tɔ tun ye maa fila ye o.
o tuma na, o maa fila dun, ulu nin t'a la wa?
- U ko o tuma na, u ko dugu maa tɔ ye maa fila jumɛn ye?
- E, o ko o tuma na o, Faamanjɛ ni Faantannjɛ dun dugu mɔgɔ tɛ wa?
- E, dɔ ko karisa! nin kumafɔkun yɛrɛ ye mun ye?
a bɛ n ɲɛ na ko u y'a denw ye.
- A ko denya b'u la wa?
a ma a fɔ ko diɲɛlaban bɛ na se, ko jakuma bɛ kili da, a ti den wolo wa!
a ma a fɔ ni sanji ye maa ye so kolon kɔnɔ, ko a ti wo joona wa!
n tɛ nanbara kɛ, o ye tiɲɛ ye.
n'e ni nanbarakɛbaa tɛ jɛ, e bi jɛnyuan sɔrɔ jamana kan wa?
a y'u ɲininka, a y'u wele ka na. "
u sɔrɔla ka laban k'u wele ka na o la.
u nana tuma min na, o tuma na, Faamanjɛ, o nana ka na nɛgɛ ta, o y'a dɔn a bolo la, nɛgɛ ma se ka tɛmɛ o bolo fɛ.
o tuma na, u ko " Faantannjɛ, a da bɛ e la. "
Faantannjɛ ye nɛgɛ ta ka a don a bolo la.
a kɛra bɛn tɛ teru bɔ ye!
E, u ko " an dun bɛ kɛ cogo di?
- E, a ko fila tɛ ne na, maa tɛ foyi kɛ n'a kɛlen tɛ k'a da cogo dɔ kan, maa tɛ foyi kɛ n'a y'a sɔrɔ a la, sababu dɔ t'a la.
o tuma na, u ko ka denmisɛnninw ɲininka.
Sani ka se denmisɛnw ɲininkalen ma, ko n'Ala y'an si, o tuma na, Faamanjɛ ni Faantannjɛ, u taara ka t'u da; u taalen ka t'u da.
donsokɛ ŋana bɛ o don, donsokɛ nin tɔgɔ ka fɔ ko Boliko.
u ko o tuma na, ko maa ka wuli joona.
Faamanjɛ de bolila ka se Boliko ma, a ko "
Boliko!
- A ko Naamu, - E, a ko Boliko, a ko i ye donso ŋana ye!
i tɛgɛ ka ɲi, i ti foyi bon ni ka jɛ.
Sujuru de b'i bolo.
N'i ye fɛn o fɛn wele dibi la, n'o ye i laminɛ, n'i ye kisɛ bila o kuntilenna fɛ, kisɛw b'o minɛ.
a ko n'e man ɲi an ma, an ka maaya banna.
n'e man ɲi an ma, an bi taa lahara.
- A ko mun dun kɛra? Den o, i da tɛliya!
- A ko a ɲɛ tɛ se ka fɔ.
i bɛ wuli k'i jɔ dɛ.
an ka duguso kɔ fɛ yen nɔ, tuba de bɛ, jaraw b'a kɔnɔ.
Jarakɛ ni jaramuso do, u jiginnen do.
den saba b'u bolo, i bi taa den kelen minɛ ka na a di n ma.
i maa taa den kelen minɛ ka na a di n ma, nin ko kɔ maa tɛmɛ, an bi na fɛn min kɛ e ye, i ka diɲɛbɔtɔ la, a ka ca Ala fɛ!
e ti na a nimisa, e tɛ bɔnɛ o la. "
Donsokuntigi, a y'i bin o yɔrɔ kelen bɛɛ lajɛrɛlen la, ka wulafantan ni wulababantan doni, ka taa a sɔrɔ, jaramuso ni jarakɛ, a bɛɛ lajɛrɛlen bolen do, ka taa dahirimɛ ɲini, u bi na ka na a di u denw ma.
a ye tu munumunu siɲɛ saba, a ye tu munumunu siɲɛ saba, a naaninan, a y'i kun denkun ka jaradenw dalen ye, jaraba tɛ sanko fa.
Donsokuntigi sɔrɔla ka marifa ta o la, k'o da a kɔ fɛ ni k'i ɲwari k'i si a disi kan, ni k'i da a kɛrɛ kan, ka laban ka taa don tu kɔrɔ ni ka jaraden kelen ta ni k'o don a kɔnkɔn la, k'i bin o dugutilama kelen fɛ ka na ka na a di Faamanjɛ ni Faantannjɛ ma u ka so kɔnɔ.
a nana ka n'o di tuma min na Faantannjɛ ni Faamanjɛ ma, o tuma na so kɔnɔ, u ye juru don jaraden kan na, ni ka a siri so kɔnɔ u ka gwajiri la.
dugu jɛra tuma min na, u sɔrɔla ka laban o la sa, u ye maa bila ko Faamanjɛ ni Faantannjɛ k'u ka na dɛ, ko fɛn min ɲaamina ka si sɔgɔma ko a bi na ɲɛnabɔ.
u ko " o tuma na, baasi tɛ!
- Faamanjɛ ni Faantannjɛ, u ko nin dun y'aw sɔrɔ mun fɛ? "
E, Faantannjɛ nana ka n'i kan to, ko e bi kuma.
Faamanjɛ ko " Ayi, a ko kuma tɛ e bolo!
a ko kuma de bɛ ne bolo.
a ko baba, a ko fɛn min kɛra, na an ka a ɲɛf'i ye.
nin bɛɛ lajɛrɛlen sɔrɔla ne ni n terikɛ ka barokɛyɔrɔkuma de fɛ.
an bɛ baro la tuma min na, an ye e ka sebaya dɔn cogo min na, baba, an ye e ka cɛfarinya dɔn cogo min na, baba, an ye e ka dusugɛlɛnya dɔn cogo min na, an de ye ɲuan sɔsɔ su rɔ.
an ko baba dalen, cɛ o cɛ ye se ka wuli sisan ka taa don baba kan, ni k'i bolo da a disi kan gwansan ni ka segin, o cɛ maaya banna.
cɛ si tɛ diɲɛnɔjamana kan, min bɛ se k'o kɛ.
E, Faantannjɛ y'i kan to o la, ko e Faamanjɛ wala!
Baba n'a ka juguya o juguya, a bɛ n ɲɛ na, an kelen o kelen, ne yɛrɛ kɔni, n ma a fɔ maa wɛrɛ, ne yɛrɛ ka di baba ye cogo min na, n ko n ye se ka taa su in na ka taa n bolo da baba disi kan.
a ko n ni Ala cɛ, n'a ma ɲa ka taa, n'a ma i kun tigɛ su in na, i n'a fɔ tu!
a ko n ye se ka taa. Baba tɛ foyi kɛ ne na!
E, a ko kana a kɛ!
Faantannjɛ kan ye nin ye, a ko ne ye se ka taa n bolo da baba disi kan.
a ko a bɛ n ni Ala cɛ, a ko i tɛ se.
a ko a bɛ n ni Ala cɛ, a ko n ye se.
a ko i kali boliba naani na.
a y'i kali boliba naani na.
a ko ni n ma a kɛ su in na fyewu!
a ko o tuma na, a ko Faantannjɛ sɔrɔla ka laban ko e bi taa o la.
ne ko Faantannjɛ ma, ko Faantannjɛ ni e sera ka i wuli su in na, ka taa i bolo da baba disi kan ka na su in na, ka na an sɔrɔ baro la yan, e su, an ma taa e su sɔrɔ, e dalamatɔ, an ma taa e dalamatɔ sɔrɔ ka na n'i ye fyewu!
ne yɛrɛ bi n bin ka taa jara min filɛ dugu so kɔ fɛ, ka taa a den mina ka na a siri gwa kɔrɔ.
a ko n'a ma a kɛ... a yɛrɛ y'i kali.
baba, an fila de sira ka ɲuan sɔsɔ nin na ten, nin cɛfarinyaba fila in de la ten!
ale taara o la sa ni ka taa a bolo da e disi kan, e kɛlen ka ale mɔn sani ale k'a fɔ k'a fɔ k'e bi o ɲɛfɔ e ye.
o tuma na, nɛgɛ forokila ka bɔ a bolo.
ale bolila ka na ka na a ɲɛfɔ ne ye, k'e taar'i bolo da baba disi kan.
ne yɛrɛ wulila su rɔ, baba, ka taa jaraden mina o la, ka na ka n'o siri n ka gwa kɔrɔ.
ni nkalon do, a ye wuli, a ka maa bila a nɔ fɛ! "
u sɔrɔla ka laban ni ka sɔrɔ ka maa bila, Faamanjɛ yɛrɛ fa wulila ka taa jaraden sirilen sɔrɔ jurukisɛ la.
a bi munumunu, a ɲɛkili b'i na a fɔ tanɛgɛ! "
A, a ko, denmisɛnw, a ko Ala ka aw bɔ a yɛrɛ la, Ala ka aw bɔ a yɛrɛ la!
jaa yɛrɛfaasu minnu bɛ ɲini diɲɛtigɛ na, yɛrɛfaasu fila si tɛ tɛmɛn dɛ aw kan!
Ayiwa, aw ye ɲuan sɔsɔ nin de la su rɔ ni ka taa ka t'o kɛ, ka taa jaraden mina ka na ka n'o siri.
jaa aw bɛɛ taalen tun bɛ lahara yɛrɛ su rɔ.
- A ko baba, an ye ɲuan sɔsɔ nin de la.
- A, a ko a ka kuma banna! "
fa yɛrɛ y'a yɔrɔ min ye sa, o ye mun ye?
denw bɛɛ ɲiminen k'u kolo bila jara fɛ, ɲuan sɔsɔkuma dama na.
a ko " aw ka na aw bolo da n disi kan su fɛ, o ye kojugu ye wa?
n'a bɛ taa ka taa kali nin ɲuan na dakabanako la!
E, Faamanjɛ, e ka laban k'i bin ka taa kungo kɔnɔ, jara min kɛlen bɛ ka so tigɛ mɔɔ la, ka kungo tigɛ mɔɔ la, ka taa ka t'o den ta ka na ka n'o siri n fɛ yan.
aw ye dabali min kɛ, a y'a foni ka a bila dɛ.
o, n ma nin ɲuanna ye ban, i b'a sɔrɔ, a b'i jugu kun na.
foyi ti kɛ diɲɛnatigɛ la sa, fɛn minw kɛlen kɔrɔ tɛ.
nin n'a ɲuanna kɛra ka diɲɛmoo waaju ko kolonman kɛli la, ko kolon tɛ fan kelen ye!
ko kolon bɛ kabi diɲɛ kununko. "
Faamanjɛ sɔrɔla ka laban ka nin kɛ sababu ye ni ka Faantannjɛ bɔ faali muru kɔrɔ.
o tuma na, u sɔrɔla ka laban ka to u ka teriya la, u bɛ ɲuan bolo.
o ka baramuso ka kanun in ko, o yera k'o to yen, o dabilala.
baasi wɛrɛ ma ye o kɔnɔ.
u ye ko kunan taama nin taama cogo in na.
E, ni ulu nana ka na to o teriya kelen la ɲuan bolo, o teriya, o kɔ ma tigɛ.
fin ti bɔ a la, jɛ ti bɔ a la.
kura bi laban ka kɛ o teriya kelen kan.
o tuma na, Faantannjɛ o nana ka n'i to o la.
u dafɛ dugu bɛ nin na, muso kelen bɛ, o dilatuma y'a sɔrɔ mɛlɛkɛw tɛ baara la!
a denmuso ko ka di a fa ye.
Masakɛden do, baanaden fana ye o ye.
Jamanacɛ bɛɛ lajɛrɛlen kɛlen bɛ k'o ɲini ka kɛnyɛ kɛ o la, o fa ko ale t'o furu diɲɛnacɛ si ma.
o fa kɛlen bɛ ka dakabana sow jɔ, soden wolonwula ɲuanna ka taa denmuso in bila o sankanso san fɛ.
jamana cɛ o cɛ y'a denmuso kelen ɲini diɲɛ na.
a ko a t'a di cɛ si ma.
o, Faamanjɛ sɔrɔla ka laban k'i kan to o la sa a terikɛ Faantannjɛ ma, a ko "
Faantannjɛ!
- A ko naamu!
- A ko Faantannjɛ!
- A ko naamu!
- A ko o tuma na, maaya dilalen bɛ, n teri, n kun digi, n k'i kun digi!
a sara ye naarɛ tɔ ye.
a ko o tuma na, Kɔninba Cɛkura denmuso, a falen do, a bi i n'a fɔ sanburuyɛrɛ!
Kɔninba Cɛkura denmuso, a ɲɛkisɛ jɛlen do, a bi i n'a fɔ, n k'i ɲininka, malo gɛsɛ!
a ɲintara finnen do, a bi komi gonbolonin sɔgɔma fyere!
a bi yɛlɛn fin nɔ ka laban jɛ rɔ.
Ɲintara finnen do.
o tuma na, a ti shɔ dun, a ti shɔmanjɛ dun!
a kɔnɔ ti kulo, dakasa tɛ bɔ!
Seleketesele sirilen bɛ.
cɛ tɛ sunaa, ɲamaakɛ tɛ jingɔn!
balansan kɔrɔ ba tulo jan!
maa ɲanen teri!
a ye sɔrɔ ka laban, karamaa, n k'i ɲininka, a ti shɔ, a ti shɔmanjɛ dun!
a sigilanmugu fila bɛ i n'a fɔ numun ka kunan dabirilen!
sinbara fila jɔlen bɛ komi sɔnkɛ biɲɛ!
a ka kuma gwɛlɛman ye: i terun, n ka n da!
o denmuso npogotigi falen bɛ.
a fa kɛlen bɛ ka so wolonwula jɔ a da la ka sɔrɔ ka laban ni ka musokɔrɔbanin kelen bila, o ka a kɔlɔsi.
musokɔrɔba nin y'a kɔlɔsibaa de ye.
ne dun b'a fɛ sa an ka taa ka taa den ɲini furu la, hali n'an ma a sɔrɔ furu la, an ka taa ka taa a ɲini kanun la.
bari a fɔra ko a bɛ yɔrɔ min na, ko maa tɛ se ka se cɛ la, maa tɛ se ka se muso la.
- A ko o tɛ baasi ye, n terikɛ, a ko an bɛnna o kan.
e ye fɛn min kɛ ne ye, hali ni lahara taa do, ne bɛ taa i fɛ lahara!
a ko nka n'an bɛ taa... e ye dabali fɔlɔ min siri, o dabali cɛ ɲana.
nka ne yɛrɛ bɛ dabali min siri nin sen in na, e k'i sigi an k'o filɛ.
a ko an ba ka funtun kɔrɔ ti yan wa?
- A ko o bɛ yan.
- A ko an bɛ taa n'o ye an bolo.
an bɛ taa ni an ka funtun kɔrɔ y'an bolo, a ko an bɛ taa n'an ba ka funtun kɔrɔ y'an bolo.
- A ko mun bi taa k'o la?
- A ko e ka n ta dɛ! "
maa tɛ se ka cɛkɔrɔba ladege komi, i n'a fɔ denmisɛn!
u nana ka na taa, u nana ka na taa, u nana ka na taa, u nana ka na taa.
u nana ka na se tuma min na, musokɔrɔba min bɛ da la, u surunyanen dugu soforokun na, o ye a terikɛ don funtun kɔnɔ k'o dasiri, o sɔrɔla ka laban k'o ta.
a sera musokɔrɔbanin ma, a ko " musokɔrɔba, a ko i ni tile!
- A ko nse, i ni tile!
- A ko i ni nse, i ka kɛnɛ?
- A ko i bɔyɔrɔlamɔɔ dun?
a ko i ka sigi bɛ di?
a ko i ka denbaya bɛ di?
a ko i musow ka kɛnɛ?
a ko i ni fama, i ni famatuma jan!
a ko Ala dan k'an jira!
a ko e bɔra mini, k'i bɛ taa mini?
- A ko an ba Kɔninba Ɲɛkɔrɔ, o de kɛlen bɛ ka falekalamaw parata ani gesekalamaw parata.
komi soyɛlɛma selen do an ma, a ko n ka na ka na ni falekalamaw ye ko n ka n'o kalifa i ma, k'i k'u don i sogo n'i siya cɛ, sani a mago se tuma cɛ o ma.
- A sɔrɔla ka laban ni k'a fɔ, a ko ne ni kɔrɔmuso Kɔninba Ɲɛkɔrɔ, a ko an jɛtuma mɛnna.
nka n t'a dɔn k'a fɔ a bɛ balo la tun, sanko ka se kɔɔri kɛ ma, ka na se falekalamaw ma, ko a b' o di aw ma ka na a di ne ma.
a ko a ka kalifa diyara n ye, ko n y'a kalifa mina ni Ala ye.
a ye don ni a ye so kɔnɔ, fo npogotigi bɛ so min kɔnɔ.
u taara ka taa funtun bila yen.
a ko saabu dun maa tɛ se yen, a ko maa tɛ se o yɔrɔ min na.
a sɔrɔla ka laban ni ka taa ka taa funtun bila yen.
a taara ka taa funtun bila yen tuma min na, e, ni foroba Ala cɛnyi ye!
a ye funtun da foni ni ka a bɔ ni k'i kɔ don, a sɔrɔla ka laban ni k'i kan to, a ko "
Sijama, a ko Sijama!
- A ko Naamu, (o ye npogotigi twa ye)
- A ko Sijama, a ko Sijama!
- A ko Naamu, - A ko na i ka na nin dayɛlɛ!
npogotigi hawujara!
a mɛlɛkɛ fɔlɔ taara ka bɔ a kan!
a ko " maaninfin sen fila ne fɛ yan!
- A ko hatɛ!
- A ko kɔnɔ y'i dun ka na wa?
- A ko mun kɛra? A ko e ma ne lakodɔn wa?
- A ko jɔni do?
- E, a ko a bɛ n ɲɛ na, karamɔgɔ, Faamanjɛ denkɛ do.
a ko ne de ye Faamanjɛ ye.
- A ko e de ye Faamanjɛ?
- A ko hatɛ! a ko ne de ye Faamanjɛ.
- A ko n y'i twa mɛn, i mankutu diyanye kojugu fɛ ani i kanun bonya kojugu fɛ, n hamina tun bi bɔ i kan, n sunaana i fɛ kun bɛ bɔ i kan.
nka n t'a dɔn ko foroba Ala tun bi sɔn ka an ɲɛ jira cogo min na, e, nka ni Ala ye ne ni e ɲɛ jira ka ban, o kɛra daamu Kɔda ye!
- A ko o tuma na, ne kɔni nana, i jarabi de ye n se yan.
e yɛrɛ y'a dɔn cɛ setɔ nin yɔrɔ in na yan, n'a y'a sɔrɔ o la, dabali tɛ, n'a y'a sɔrɔ ko dɔn tɛ, e, e yɛrɛ y'a dɔn k'a fɔ, o ye ko ye, ko min ka gɛlɛn sa.
- A ko i kana fɛn de fɔ o la!
soden wolonwula jɔ furadama ka na se yan bi ma, ne ka cɛ ye a kɔnɔ, a fɔlɔ ye e ye.
i y'a dɔn n'e ko i bɛ fɛn o fɔ ne ye o la, kuma tɛ ne fɛ o la.
a ni npogotigi bi si.
Dumunitigi maa na ni dumuni ye, ni o mankan bɔra, a bi don a ka funtun kɔnɔ k'i da.
n'a donna ni funtun ye so kɔnɔ, ni k'i da tuma min na, ni dumunidila taara, a bɛ sɔrɔ ka laban ni ka bɔ.
n'a bɔra, u bi na ka na segin ka laban ka n'u ka maamisɛnya ta a kununkɔ dakɔrɔ ma, u ye dwakun de kɛ.
u dalen bɛ, maamisɛnya bɛ sen kɔrɔ.
maa ma se ka laban ni ka gundo parata, maa ma se ni ka dɔ kɔrɔ dɔn.
tuma ni sanga ni waati, dumunidila maa na, o bi na ka na dumuni di, komi ni o mankan bɔra, nin bi don k'i da a ka funtun kɔnɔ.
su mana ko, u bɛ ka min kɛ, karamɔgɔ, faramasi dunan, u ni maa tɛ bɔ kiri la, bari maa ti don a kan, ko dugutigiden do, ko masakɛden do, ko faamaden do, ko maa ti don a kan.
E, u nana ka na to o la tuma min na, fo sarati nana ka na dafa, tile tan ni duuru ye funtunbilasarati ye.
tile tan ni duuru maa dafa, funtuntigi bɛ na funtun nɔ fɛ.
tile tan ni duuru sɔrɔla ka laban ka dafa tuma min na, a terikɛ sɔrɔla ka laban, ni o ye Faantannjɛ ye, a y'i bin ka na.
a nana minkɛnin, a sɔrɔla ka laban ni ka musokɔrɔnin da konkon.
a ko " ba Kɔninba ɲɛkɔrɔ ko n ka na ka na a ka kalifa mina.
u yɛlɛma tuma sera so kura la.
- A ko don so kɔnɔ, e yɛrɛ b'a bilayɔrɔ dɔn.
kabini i y'a bila don min na, ne hakili la, hali mɛnɛmɛnɛ tɛ ko min gosilen b'a la, ne hakili la, hali dugumɛnɛ tɛ min gosilen b'a la, ne hakili la, hali fiɲɛ donnen t'a kan.
- A ko baasi tɛ. "
a y'i bin o la, a sɔrɔla ka laban ni ka na, a bi na ka na a ka funtunnin ta.
a sɔrɔla ka laban ka na don so kɔnɔ o la, a y'a sɔrɔ npogotigi labɛnnen do.
a ko " i bɛ nin dasiri ka n bila, n bɛnba bɛ na n ta bi. "
a sɔrɔla ka laban ni k'i laban o la, a ye funtun dasiri a da la.
o tuma na, Faantannjɛ sɔrɔla ka laban, o nana.
u y'a dɛmɛdɛmɛ komi i n'a fɔ furu jugu!
furu mana goya, a kunkan kɔrɔfɔ ka ca.
don o don furuboloma welelen bɛ, ko taa ko i ka maa taara so.
ɲɛ ɲuman koliji man ca!
N'i ye ɲɛ jugu ko, i bi ji cɛn, ɲɛ tɛ jɛ!
u sɔrɔla ka laban ni k'u laban o na, u nana ka na se dugu sokɔ fɛ.
u kɔ donnen musokɔrɔnin na tuma min na, a ye funtun da foni ka bɔ ɲuan da la.
terikɛ wulila k'i jɔ, u y'a mɛnɛ a kan, u taara so.
u bi na ka na kalo kelen sɔrɔ tuma min na, npogotigi ye kalo bila.
kalo filana bi na ka na se tuma min na, musokɔrɔnin kɔnɔ gwanna dɛ, a ko "
karisa, a ko nin ye kalo ɲɛnama fila ye, i tɛ fini ko kɛ.
a ko mun dun do?
ne dun bilalen bɛ k'e kɔlɔsi.
cɛ ti don yan, muso ti don yan.
E, kalo ɲɛnama fila ye nin ye, i tɛ fini ko.
den o, i tɛ kuma n ye!
n kana na jamana bila, ka a nege to ne na.
kuma bɛɛ ka di jirimaanin da ni dwa banna ye dɛ!
Jirimaanin mana a fɔ ko dwa banna, e, o kɔni ye i bilabaaw de nɔ ye!
n'o tɛ, farinman wɛrɛ t'i yɛrɛ bɔ!
kuma bɛɛ ka di gesedala da, karisa, ni i y'a ye, i ka fale bɛ ban.
ne de b'a feere k'a kɛ mago ye.
i si ma se o fɔ ye gesetigi ye.
n'o tɛ, i na ɲamafu ɲini ka a tɔ da!
N'i ye balafɔla sitɔ ye nɛnɛ na, ko tɛgɛmagɛlɛnya do.
n'o tɛ, falemasiri dama de b'i kun ka yaala!
a ko den o ɲɛfɔ kɛ n ye.
- E, a ko musokɔrɔba ma, a ko nin tɛ fɛn ye, muso bi kalo fila bila, a tɛ kɛ kɔnɔ ye.
to an ka sabanan ye an ɲɛ na. "
kalo sabanan, a segira ka laban ka na jɔ, a b'a cogo kelen kan, a kɔnɔbara ye kɛnyɛ kɛ.
musokɔrɔnin kɔnɔ gwanna.
a y'a dɔn kɔnɔbara tɛ min ji fɛ!
a dun ma cɛ dontɔ ye, a ma cɛ bɔtɔ ye.
a ko " nin tɛ baasi ye, a ko n y'a faamu. " A y'a to ten.
ko ye kɛnyɛ kɛ tuma min na, a ye maa bila ni ka laban k'a fɔ masakɛ ye: A ko "
ne kɔnɔ gwanna, n sera malo la.
- A ko mun kɛra?
- E, a ko e y'i denmuso npogotigi kalifa ne ma.
a ko o bɛ garisɛgɛ sɔrɔ dɛrɛ!
- Ne ka dugu la yan?
- A ko hatɛ! a ko o kɛra!
- A ko i ma tiɲɛ fɔ.
a ko i dalakuma bɛɛ lajɛrɛlen ka di o kelen in ye.
- A ko n dalakuma bɛɛ lajɛrɛlen diya kun ye ni o kelen ye mun ye?
a ko i y'a dɔn ne yɛrɛ kɔni ti na a da a la!
- A ko ne ma a fɔ i ye i b'a da a la!
a ko ne kɔni y'a dɔn i dalakuma bɛɛ lajɛrɛlen ka di o ye, a ko i dalakuma bɛɛ ka di nin kelen ye, a ko saabu dun, i ma fɛn fɔ.
- A ko o tuma na, a ko nin dun bɛ kɛ cogo di?
a ko an kɔnɔ gwanna, an tɛ ka fɛn goni dun!
dugutigi denmuso, jamanatigi denmuso, o ka se ka garisɛgɛ sɔrɔ!
A, a ko o ye ko ye sa, min b'a la, n'a ka sɔrɔ, a bi maa sɛbɛ kɔnɔ gwan.
u sɔrɔla ka laban ka maa bila, ka ɲamakalaw wele ko ka tabale gosi.
u ye tabale gosi o la, ka dugu cɛkɔrɔba fara ɲwan kan ka cɛmisɛnw fara ɲwan kan, ko fo kɔnɔbaratabaa ka dɔn dɛ!
min kelen maa kɛ ka kɔnɔbara da masakɛ den la, ko a ka dɔn dɛ!
ko n'a dɔnna, ko a mana kɛ cɛ o cɛ ye, ko o tuma na, k'i k'a dɔn, ko masakɛ, k'a bɛ n ɲɛ na ko, n k'i ɲininka, denmuso in bi na furu o tigi ma.
kamalen kɔrɔ, kamalen kɔrɔ maa na, bɛɛ y'i yɛrɛ kɛ a kɛbaa ye.
i bi ɲininka dalilu la, i doncogo la, i sera ka don cogo di, i bi ko dɔ dila, o ni doncogo tɛ bɛn, e sen bi bɔ a la.
i bi ɲininka i ka dalilu la ani doncogo la, o bɛ segin ka laban ni ka cogo wɛrɛ dila k'o fɔ.
o ni, n k'i ɲininka, doncogo tɛ se ka ɲuan bɛn ka fɔ i sera ka don nin doncogo la, olu ti ɲuan bɛn.
u ye dugu bɛɛ lajɛrɛlen fara ɲuan kan tuma min na ni ka ban, maa o maa nana diɲɛ na, o ɲininkɛra.
e ko i ta ye den ka garisɛgɛ ye, i sera ka don cogo di, jɛ donna i n'a cɛ cogo di, o tɛ se ka fɛn fɔ.
o maa taa dɔ nalonnalon, o n'a fɔcogo n'a kɛcogo tɛ bɛn.
Ayiwa, o ko o tuma na, " an dun bi kɛ cogo di sa?
jamana maa bɛɛ lajɛrɛlen farala ɲuan kan, bɛɛ lajɛrɛlen y'i ka dalilu fɔ.
a ma se ka kɛ maa si kelen ta ye. "
Faantannjɛ ani Faamanjɛ y'i to ka nin kuma mɛn u sigiyɔrɔ la.
u ko " an ka mago dilala.
an ka wuli, an ka taa! "
Ulu y'u bin o la minkɛnin, u nana, u ko "
o tuma na, an nana, an ye kibaruya mɛn jelikɛ ma, a ko: jelikuntigi!
- A ko naamu!
