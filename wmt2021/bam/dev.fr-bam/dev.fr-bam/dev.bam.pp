aw bɛ se ka to ka mɔgɔw dalajɛ ka gafe in kalan; ani ka hakilina falenfalen kɛ sigidaw kan kelen kelen.
dugumisɛnw kɔnɔ, kɛnɛya­baarakɛla bɛ sigi dugu kɔnɔ ka baara kɛ mɔgɔw fɛ. A haminanko fɔlɔ ka kan ka kɛ sigida­mɔgɔw dɛmɛni ye n'a ka dɔnniya ye.
Hakilijigin ka ɲɛsin kɛnɛya­baarakɛlaw ma
nin gafe in bɛ kuma aw ka sigida saniya makow kan. Nka walasa ka sigida­mɔgɔw dɛmɛ k'u ka dugu kɛ yɔrɔ saniyalen ye, aw ka kan k'u ka adamadenya makow fana dɔn. Mɔgɔw faamuyali ni baara kanuni nafa ka bon ka tɛmɛ kɛnɛya dɔnniya yɛrɛ kan.
nin ye hakilina damadɔw ye minnu bɛ se k'aw dɛmɛ ka baara kɛ ka ɲɛ kɛnɛya ni adamadenya makow kan:
1. Aw ye mɔgɔw minɛ ka ɲɛ
kumakan duman, nisɔndiya, ani k'i madon mɔgɔw la, k'i yɛrɛ k'u dɔ ye, olu nafa ka bon furakɛli la ni fura yɛrɛ ye. Aw ye mɔgɔ tɔw minɛ i n'a fɔ aw yɛrɛ.
hali n'a y'a sɔrɔ aw kɔrɔtɔlen don, walima aw hakililakow de ka ca, aw y'a lajɛ k'aw hakili to mɔgɔ tɔw fɛ ko la. A ka ɲi tuma dɔw la, mɔgɔ ka to k'i yɛrɛ ɲininka: "Ne tun bɛna mun kɛ ni nin tigi tun ye ne somɔgɔ dɔ ye?
aw ye banabagatɔw minɛ i n'a fɔ mɔgɔ tɔw. Aw ye banabagatɔ gɛlɛnw tɔpɔtɔ, k'u somɔgɔw minɛ ka ɲɛ. Aw y'a jira u banabagatɔ la k'u hinɛ b'aw la.
2. Aw y'aw ka dɔnniya di mɔgɔw ma
kɛnɛya­baarakɛla ka baara fɔlɔ de ye ka mɔgɔw lakalan, u k'u yɛrɛ dɛmɛ ka banaw kunbɛncogo n'u furakɛcogo dɔn ni farafinfuraw ni tubabufuraw ye. Mɔgɔ bɛ fɛn min dɔn, o farati ka dɔgɔn, sango n'a ɲɛfɔra i ye ka ɲɛ.
aw ye fɛɛrɛ bɛɛ sigi sen kan walasa ka mɔgɔw lakalan.
3. Aw ye aw ka sigida mɔgɔw hakilinaw n'u ka laadaw bonya
n'aw ye dɔgɔtɔrɔya kalan dɔw kɛ, o man kan k'a to aw k'aw ka sigida­mɔgɔw ka laadaw n'u ka furakɛlicogo kɔrɔw kɛ bolokɔfɛfɛn ye. tubabufura matarafali bɛka dɔ bɔ an ka adamadenya taabolow la. O ye ko ye min man ɲi...
ka d'a kan tubabufura ni farafinfura fila jɛlen baarakɛnɔ ka fisa n'u kelen kelen kɛli ye u dan ma.
n'aw ye farafinfura ni tubabufura fila kɛ ka furakɛli kɛ, o bɛ fanga di aw ka laadaw ma. sika t'a la an ka ladalako dɔw fana farati ka bon, misali la ka bɔgɔ da denyɛrɛni bara la. An ka mɔgɔkɔrɔba dɔw tun bɛ sizo donda bɔgɔ ta k'o da denyɛrɛni bara la k'o ye fura ye. Aw bɛn'a fɔ k'aw bɛ nin hakilina ninnu yɛlɛma, nka mɔgɔ minnu dalen don nin kokɔrɔ ninnu na, aw ye aw muɲu u kɔrɔ wa fana aw k'u bonya. Aw kan'a fɔ u ye abada k'u bɛ fili la, aw ye u lafaamuya kun jumɛn na a ka kan ka kɛ cogo wɛrɛ la.
Sani aw ka farafinfurakɛlaw ni lajiginnimusow juguya, aw ye baara kɛ u fɛ.
aw ye dɔnniya ɲini u fɛ, aw k'a to u fana ka dɔnniya sɔrɔ aw fɛ.
a ka gɛlɛn ka mɔgɔw taabolo falen ka da u kɔnɔna tiɲɛ kan. O n'a ta bɛɛ, an ka kan k'u bonya ka da u ka taabolow kan.
tubabufura tɛ bana bɛɛ furakɛ. A ye bana dɔw furakɛ, nka a nana ni bana wɛrɛw ye minnu ka jugu kosɛbɛ ka tɛmɛ. Mɔgɔw bɛ laban ka siri tubabufuraw ni dɔgɔtɔrɔbaw la, ka fura caman ta fo u bɛ ɲinɛ u yɛrɛkun dɛmɛcogo kɔ.
aw ye taaboloyɛlɛma baaraw kɛ ni hakili ye. Aw ye aw ka sigida­mɔgɔw ka laadaw n'u danbew bonya. Aw y'u dɛmɛ u ka se ka baara kɛ n'u seko n'u dɔnko bɛɛ ye.
4. Aw y'aw ka dɔnniya danyɔrɔw dɔn
aw ka dɔnniya bonya n'a dɔgɔya tɛ fɛn tiɲɛ, n'a y'a sɔrɔ aw bɛ baara ɲuman kɛ ka bɛn aw ka dɔnta ma. O cogo kelen na, kɛnɛya­baarakɛla bɛɛ ka kan ka baara kɛ n'u seko bɛɛ ye.
aw kan'aw yɛrɛ bila baara dɔw kɛnɛ kan min dɔnniya t'aw la, sango n'o b'a to aw ka faratibaw ta.
aw sendonni n'a donbaliya baara dɔw la, o sababu bɛ bɔ aw taayɔrɔw janya la walasa ka dɛmɛ ɲuman sɔrɔ.
misali la, muso dɔ jiginna, aw ɲɛ b'a la basibɔnta ka ca ka tɛmɛ. N'o y'a sɔrɔ aw ni dɔgɔtɔrɔso cɛ tɛ lɛri tilancɛ taama bɔ, aw bɛ taa n'a ye yen joona. Nka n'aw ni dɔgɔtɔrɔso yɔrɔ ka jan, aw dun b'a dɔn fana basibɔnta ka ca muso in na, aw b'a kɔnɔbara munumɛnɛ ka kɛɲɛ denso ma. walima aw bɛ jolilajɔ pikiri kelen kɛ a la, hali n'aw ma deli k'a kɛ (sɛbɛn ɲɛ Basi bɔnni lajɛ).
aw kana farati ka baara kɛ, aw tɛ min ɲɛdɔn. Nka n'aw b'a dɔn ko tiɲɛni bɛna kɛ, aw kana siran k'a lajɛ ka ko dɔ kɛ, sango n'aw yɛrɛ b'a dɔn k'o bɛ se ka kɛ sababu ɲuman ye aw ka banabagatɔ ma.
baara kɔnɔ, aw y'aw danyɔrɔw dɔn. Nka aw kana sika abada k'aw hakili jakabɔ fɛn kuraw kan k'aw ka dɔnta layiriwa. sanga ni waati bɛɛ, aw ye aw seko bɛɛ kɛ k'aw ka banabagatɔ lakana. Aw y'u bila aw yɛrɛkun ɲɛ.
5. Aw kana dɔnniya ɲinini dabila abada.
waati o waati n'aw bɛ se ka kalan kɛ ka dɔ fara aw ka dɔnniya kan, aw y'o kɛ.
gafe ni kunnafoni fɛn o fɛn b'aw bolo kɔrɔ, aw ye olu kalan walasa k'aw ka baara n'aw ka mɔgɔlafaamuya yiriwa.
aw kana dɔnniya ɲinini dabila abada. Aw kana sɔn abada mɔgɔ k'a fɔ aw ye ko fɛn bɛ yen aw man kan ka min dɔn.
waati bɛɛ, aw ye dɔnniya ɲini kalanbagaw fɛ i n'a fɔ: dɔgɔtɔrɔw, foroba kɛnɛyaso baarakɛlaw, sɛnɛ karamɔgɔbaw ani mɔgɔ wɛrɛ minnu bɛ se k'aw lakalan.
aw kan'a to abada kalan wɛrɛw ka taa k'aw dan, minnu bɛ dɔ fara aw ka dɔnniya kan.
aw ka baara fanba ye mɔgɔ lakalan ye, nka n'aw ma to ka dɔ fara aw ka kalan kan, waati dɔ bɛna se, aw tɛna fɛn kura sɔrɔ ka ɲɛfɔ mɔgɔ tɔw ye.
6. Aw bɛ mɔgɔw lakalan fɛn minnu na, aw yɛrɛ k'olu waleya
ka d'a kan, mɔgɔw bɛ jateminɛ kɛ kosɛbɛ aw ka kɛtaw la ka tɛmɛ aw ka fɔtaw kan. kɛnɛya­baarakɛla ka kan k'a janto a yɛrɛkun taabolo la walasa ka kɛ misali ɲuman ye sigida la.
mɔgɔw tɛna sɔn aw bolo ka ɲɛgɛn matarafa k'a sɔrɔ fɛn tɛ aw yɛrɛ ka du kɔnɔ.
aw bɛ mɔgɔw lakalan baara minnu na, aw yɛrɛ k'o waleyaw kɛ, n'o tɛ, mɔgɔsi tɛna aw lamɛn tuguni.
o cogo kelen na, n'aw bɛ forobabaaraw boloda, aw y'aw sigi n'a ye k'aw yɛrɛ bɛna baara kɛ kosɛbɛ ka wɔsi i n'a fɔ mɔgɔ tɔw.
Karamɔgɔ ɲuman tɛ mɔgɔw wajibiya, nka a bɛ misaliw de di.
7. Aw y'a jira ko aw ka baara kanu b'aw la
n'aw b'a fɛ mɔgɔw ka baara kɛ ka bɔ nɔgɔ la, k'u ka kɛnɛya layiriwa, o k'a sɔrɔ aw minnu bolo bɛ baara in na, a kanu ka sɔrɔ aw yɛrɛ la. N'o ma kɛ, jɔn de bɛna tugu aw ka misaliw kɔ?
aw minnu ye sigida misali ɲumanw ye, n'aw ye foroba baaraw daminɛ, aw ye jama laɲɛnajɛ walasa aw bɛɛ ka nisɔndiya sɔrɔ. Ka foroba kɔlɔn lamini sango baganw kana gɛrɛ a la. O bɛ se ka kɛ baara gɛlɛn ye. Nka ni dugu bɛɛ nana n'u ka dɛmɛ ye i n'a fɔ minfɛn sumalenw, fɔlifɛnw ka ɲɛnajɛ don baara senkɔrɔ, baara bɛ teliya; wa bɛɛ bɛ wasa sɔrɔ a la. Hali denmisɛnniw fana bɛ sɔn baara gɛlɛnw ma n'a y'a sɔrɔ a bɛ kɛ tulon ni yɛlɛ kɔnɔ.
n'aw bilala jama ɲɛ k'u dɛmɛ, a bɛ se ka kɛ aw bɛ sara a baara la i n'a fɔ aw tɛ sara cogo min, o kan'aw bali ka baara kɛ ka ɲɛ, sango ni mɔgɔw don, aw sarali se tɛ minnu ye.
o b'a to aw bɛ mɔgɔw ka bonya n'u ka danaya sɔrɔ, o ka fisa ni sanu ni wari ye.
8. Bana kunbɛn ka fisa ni bana furakɛ ye
kɛnɛya­baarakɛla ɲuman man kan ka jɔ fo mɔgɔw ka bana. A b'a lajɛ ka bana kunbɛ sani a ka se. A bɛ mɔgɔw latiminandiya u ka wuli a tuma na ka fɛɛrɛw tigɛ walasa ka u ka kɛnɛya ni u ka lafiya sabati don nataw kɔnɔ.
bana caman bɛ yen minnu kunbɛnni ka nɔgɔ. O la, aw ka kan ka mɔgɔw dɛmɛ k'u lafaamuya u ka kɛnɛyako gɛlɛyaw kan a ni ka fura ɲini u la.
bana caman sɔrɔcogo ka ca. walasa ka kɛnɛya kuntaalajan sɔrɔ, fo aw k'a ɲini ka banaw sidɔn ani k'u sɔrɔcogo kɛlɛ.
misali la, dugumisɛnni caman kɔnɔ, kɔnɔbolibana ye denmisɛnw ka saya sababu ye. Kɔnɔbolibana jɛnsɛn ka di yɔrɔ nɔgɔlen de la, i n'a fɔ ɲɛgɛn tɛ yɔrɔ minnu na ani saniya matarafabaliya. walasa kɛnɛya ka sabati, aw bɛ ɲɛgɛnw sen ani ka dugudenw lakalan saniya taabolow la.
nka balodɛsɛ bɛ denmisɛn minnu na, nin bana ninnu bɛ dankari olu de la barisa fanga t'u la ka banaw kɛlɛ. walasa ka kɔnɔboli kɛlɛ, aw ye to ka dumuni nafamaw di denmisɛnw ma.
Munna balodɛsɛ bɛ denmisɛn caman na?
barisa denbaw t'a dɔn ko sinji de nafa ka bon kosɛbɛ wa?
barisa u bangebagaw ka sɛnɛkɛdugukolo man bon, wari caman t'u fɛ, o de kama u tɛ balo caman sɔrɔ wa?
barisa i b'a sɔrɔ setigi damadɔ bɛ yen, olu de bɛ faantanw ka dugukolo n'u ka sɔrɔ bɛɛ tigiya ta wa?
barisa faantanw tɛ u ka dugukolo baara a kɛcogo ɲuman na wa?
barisa mɔgɔw bɛ den caman sɔrɔ u tɛ se minnu ka balo n'u ka furakɛli kɔrɔ wa?
barisa dutigiw jigila­misɛnyalen don, o de kama warini min b'u bolo, u b'o tiɲɛ musofuru ni dɔlɔmin na wa?
barisa mɔgɔw tɛ siniɲɛsigi, u t'a dɔn fana ko n'u ye ɲɔgɔn dɛmɛ o b'u lafiya wa?
aw bɛn'a ye ko nin waleya kofɔlen ninnu caman de ye denmisɛn saya sababu ye aw ka sigidaw la.
aw ye mɔgɔ tɔw dɛmɛ u ka siniɲɛsigi
an dalen don a la k'aw bɛna mɔgɔ dɛmɛtaw sɔrɔ. kɛnɛya­baarakɛla ka kan k'a ka sigida­mɔgɔw dɛmɛ, u k'u ka gɛlɛyaw dɔn ani ka yɛlɛma don u la cogo bɛɛ la.
aw y'aw hakili to a la, walasa ka denmisɛn saya kɛlɛ kɔnɔbolibana senfɛ, ɲɛgɛn senni dɔrɔn t'a ɲɛ dɛ, fo aw k'u minniji kɛ jisanuman ni kɛnɛyaji (Solution de réhydratation orale, SRO) de ye. Aw bɛna a ye fana ko bangekɔlɔsi fɛɛrɛw, sɛnɛ yiriwali ani aw ka ɲɔgɔndɛmɛ de nafa ka bon.
Siniɲɛsigibaliya ni natabaya de ye gɛlɛya ni bana caman sababu ye. N'aw b'a fɛ aw ka sigida­mɔgɔw ka lafiya, aw y'u lakalan ɲɔgɔndɛmɛ baaraw la, faraɲɔgɔnkan ani siniɲɛsigi baaraw.
saya sababuw kɔnɔbolibana sen fɛ
sigida 1
farafinfuraw kɛli: kɛcogo ɲuman ani kɛcogo jugu
farafinfuraw ka ca. Dɔw ka ɲi, nafa tɛ dɔw la, wa dɔw fana bɛ tɔɔrɔ lase mɔgɔ ma.
kabini lawale la, farafinfurabɔ ye cɛn ye (a bɛ bɔ masa kunda ka taa den kunda). Farafinfuraw caman bɛ makoba de ɲɛ. Dɔw nafa ka dɔgɔn, wa dɔw fana farati ka bon, hali u bɛ se ka kasaara lase mɔgɔ ma. farafinfura ni tubabufura fila bɛɛ ka kan ka ta ni hakili ye.
ni bana ka jugu, a ka fisa ka taa a furakɛ dɔgɔtɔrɔso la.
i kana tɔɔrɔ lase den ma.
n'aw bɛ fura min ta, aw b'aw jija k'o fura dɔn, k'a tacogo fana dɔn.
farafinfura minnu bɛ se ka bana furakɛ
ka sɔgɔsɔgɔ, mura ani kɔnɔboli furakɛ ni farafinfuraw ye, tuma dɔw la, kɔlɔlɔ t'o la ani fana a da ka di ka tɛmɛ tubabufura kan.
bana dɔw furakɛli la, farafinfura sɛgɛsɛgɛlenw ka ɲi i n'a fɔ tubabufuraw. Tuma dɔw la, farafinfuraw ka fisa ni tubabufuraw ye. U da ka nɔgɔn, farati tɛ dɔw la.
misali la, farafinfura minnu bɛ kɛ ka sɔgɔsɔgɔ ni mura furakɛ, olu ka fisa ni dɔgɔtɔrɔ furaw ye i n'a fɔ siroji.
ani fana, kinitobitɔji, furajiw ani jimafɛn sukaroma minnu bɛ di denw ma baw fɛ ka kɔnɔboli furakɛ, farati t'olu la, wa fana u ka ɲi ni tubabufuraw ye. Ni kɔnɔboli ye den minɛ, fɛn foyi man ɲi a ma ka tɛmɛ jimafɛnw kan (sɛbɛn ɲɛ Kɔnɔboli furakɛcogo).
farafinfuraw tɛ se ka bana bɛɛ furakɛ
farafinfuraw bɛ se ka bana dɔw kɛnɛya. tubabufuraw fana bɛ dɔw furakɛ ka ɲɛ. N'aw bɛ se, a" bɛ bana gɛlɛnw furakɛ ni tubabufuraw ye; bana gɛlɛnw i n'a fɔ sumaya, sinkɔrɔkɛrɛdimi, tetanɔsi, tifoyidi (typhoïde), sɔgɔsɔgɔninjɛ, bɛlɛnin, dilannabanaw ani jibaatɔbanaw. A" kan'a fɔ k'aw bɛ nin bana ninnu furakɛ fɔlɔ ni farafinfura dɔrɔn ye.
fura dɔw bɛ yen, a ka gɛlɛn k'a dɔn n'u ka ɲi walima n'u man ɲi k'a sababu kɛ u ma sɛgɛsɛgɛ tubabu dɔgɔtɔrɔw fɛ. O de la:
ni bana ka jugu, a kanunen don a" ka tubabufura ta, dɔgɔtɔrɔ ye min yamaruya.
taabolo kɔrɔw ni taabolo kuraw
taabolo kura dɔw ka ɲi ka tɛmɛ taabolo kɔrɔ dɔw kan, nka waati dɔw la, taabolo kɔrɔ dɔw fana ka ɲi kosɛbɛ. Misali la, denmisɛnw ni mɔgɔ kɔrɔbaw ladoncogo kɔrɔ ka fisa ni u ladoncogo kura ye.
a tɛ san caman bɔ, mɔgɔw tun hakili la ko sinji ɲɔgɔn tɛ den ka balow la. tiɲɛ tun b'u fɛ. O kɔ, nɔnɔdilan izinitigiw nana musow hakili yɛlɛma k'a jira u la k'olu ka nɔnɔ dilannen de ka ɲi denw ma. U ka o kuma tɛ tiɲɛ ye, nka muso caman dara u la ka nɔnɔ dilannen di u denw ma. O kɛra sababu ye kɔngɔ ni bana ye den caman faga gansan. O de b'a jira ko sinji ɲɔgɔn tɛ (sɛbɛn ɲɛ denyɛrɛni balocogo).
A" kan'aw ka sigida taabolow kɛ bolokɔfɛfɛn ye. A" b'u ta k'u dafa n'aw ka hakilina ɲumanw ye.
mɔgɔw dalen don hakilina minnu na
ni mɔgɔ dara fura min na kosɛbɛ, o bɛ se ka kɛ o tigi ka bana fura ye hali n'o y'a sɔrɔ o bana fura tɛ. Misali la, n delila ka cɛ dɔ ye min k'o a kungolo b'a dimi. walasa k'a furakɛ, muso dɔ ye woso kunkuruni d'a ma k'o ye kungolodimi fura ɲumanba ye. Cɛ ye o dun dɔrɔn, a ka kungolodimi banna. O la, an bɛ se k'a fɔ ko fura m'a kɛnɛya nka a ka danaya de y'a kɛnɛya.
farafinfura caman bɛ mako ɲɛ nin cogo in de la. O de kama, danaya jɔyɔrɔ ka bon bana dɔw furakɛli la i n'a fɔ: dabalibanaw, jatigɛw, hamiw, muso ka bana dɔw, kurumisɛnniw, sɔgɔsɔgɔ, yegentu, nsɔnkunan, ani kumabin.
nin bana bɛɛ furakɛli la, banabagatɔ minɛcogo furakɛli kɛla fɛ, o nafa ka bon. Banabagatɔ minɛcogo ɲuman furakɛlikɛla fɛ, o bɛ dɔ bɔ bana dimi na k'a hakili sigi.
tuma dɔw la, mɔgɔ bɛ da fura dɔw la k'u ta. U bɛ se k'a tigi mako ɲɛ k'a sɔrɔ a ka bana fura tɛ.
misali la, fura dama dɔw fɔlen don fɔnfɔnni ka kinni na:
1. A" bɛ furabulu kɛnɛ d'a kinda la.
2. A" bɛ sara kɛ a kinda la.
3. A" bɛ fɔnfɔnni yɛrɛ kin.
4. A" bɛ fɔnfɔnni joli k'a kinda la.
tiɲɛ yɛrɛ la, nin fura ninnu si tɛ fosi ɲɛ fɔnfɔnni baga la. Mɔgɔ min b'a fɔ ko fɔnfɔnni ka kinni ma fɛn k'ale la k'a sababu kɛ nin farafinfura ninnu dɔ kɛli ye, ni y'a sɛgɛsɛgɛ, i b'a sɔrɔ sa min y'a kin, baga t'o la.
o n'a ta o ta, fura kofɔlen ninnu bɛ se ka mako ɲɛ k'a sababu kɛ banabagatɔ dalen don u la. O danaya kosɔn, dɔ bɛ bɔ siran ni dusukun tantanni na, o b'a to sa baga tɛ yɛlɛn teliya la.
n'o kɛra, farati bɛ dɔgɔya. Nin bɛɛ la, nin furaw jɔyɔrɔ dan dɔnnen don barisa an b'a ye ko ninnu bɛɛ kɛlen kɔfɛ, sakinda bɛ mɔgɔ caman faga.
farafinna, an dalen don a la ko farafinfura bɛ se ka sa-kin-da furakɛ k'a sɔrɔ farafinfura si tɛ yen min bɛ se ka sakinda ni buntenikinda kɛnɛya walima bagama fɛn wɛrɛ.
o de kama a ka fisa ka sakinda tubabufurakɛ. A" kan'a to safura (pikiri) ka ban aw bolo kɔrɔ cogosi la, sababu la, "bilankɔrɔ ɲɛ tɛ gan."
farafinfura mintaw ka ɲi sɔgɔsɔgɔ, mura ani kɔnɔboli gansan furakɛli la. Ka d'a kanu sɔngɔ ka nɔgɔn, wa u farati man bon ka tubabufuraw bɔ.
an dalen don fura caman na k'a sɔrɔ olu de b'an bana
an dalen don fura minnu na, k'u b'an ka banaw kɛnɛya walima k'u mada waati dɔw, o fura kelenw de bɛ bana wɛrɛw lase an ma. Mɔgɔ dɔw bolo, a farati ka bon ka da fura la i kun fɛ. Misali la, n ye muso dɔ ye, kɔnɔtiɲɛ y'a sɔrɔ. N ko a ma, a ka lenburubaji min. Muso tun hakili la k'o bɛna joli simi a kɔnɔ. komi a dalen tun tɛ lenburubaji la, a siranna fo k'a ka bana juguya. O kɛlen, n y'a lajɛ, foyi tun t'a la. O la, n ye pikiri jigansan k'a la. A kɛnɛyara k'a sababu kɛ a dalen tun don pikiri la.
tiɲɛ na, lenburubaji ma baasi foyi kɛ muso la nka a dalen de tun t'a la. pikiri in y'a kɛnɛya barisa a dalen tun don o la. Nin cogo kelen na, mɔgɔ caman bɛ da kuma dɔw la minnu tɛ tiɲɛ ye i n'a fɔ: muso mana jigin, a bɛ fɔ ko a kana jiriden ni nakɔfɛn, ni shɔ ani dumuni nafama dɔw dun. O dumuni sugu bilali tɛ tubabu dɔgɔtɔrɔw ka hakilina ye; olu yɛrɛ dunbaliya de bɛ muso fanga dɔgɔya.
jibaatɔ bɛ se ka dumuni sugu bɛɛ dun
dɔgɔtɔrɔw y'o sɛmɛntiya, nga muso caman de bɛ ɲɔgɔn bila fili la nin dumuni ninnu dunni na, k'a sɔrɔ olu dunni de bɛ kɛ sababu ye ka ji jigin sin na ani ka baasi ni jiginni bana caman kɛlɛ. Nin dumuni kofɔlenw dunbaliya bɛ se ka kɛ jibaatɔ walima a den ka saya sababu ye.
an dalen don fɛn caman na k'a sababu kɛ an ka faamuyabaliya n'an ka ladaw ye. sɔɔni an bɛna kuma olu kan.
fɛn caman bɛ tiɲɛni kɛ k'a sababu kɛ mɔgɔw dalen don u la.
sigida 3 Banabagatɔ lajɛcogo
walasa ka banabagatɔ ka bana sidɔn, a ka fisa ka banabagatɔ ɲininka ka ɲɛ ani ka a lajɛ hakilisigi la,
min bɛ a to bana taamasiɲɛw ni bana kɔnɔ gɛlɛyaw bɛ se ka dɔn minnu bɛ a jira ko bana in ka jugu ani ka a dɔn ko bana in ni bana wɛrɛ taamasiɲɛw bɔlen don ɲɔgɔn fɛ.
aw kana banabagatɔ lajɛli dan a ka fɔlenw dɔrɔn ma i n'a fɔ bana taamasiɲɛw ani a fari yɔrɔ minnu bɛ a dimi,
nka aw bɛ a ɲininka kosɛbɛ a fari fan bɛɛ la kelen kelen walasa aw kana tɛmɛ fɛn nafama dɔ kan.
misali la: ka ta kungolo la ka na sen na: taamasiɲɛ jumɛnw bɛ kungolo la, kan na, disi la, kɔnɔbara la ani bolow ni senw na.
aw ka kan ka banabagatɔ lajɛ tuma bɛɛ yeelenmayɔrɔ la, a ka fisa a ka kɛ tilefɛ, aw kana a kɛ so kɔnɔ dibi la abada.
ni mɔgɔ man kɛnɛ, kɔlɔsili ni sɛgɛsɛgɛli dɔw ka kan ka kɛ.
aw ye aw janto fɛnw na banabagatɔ bɛ minnu ɲɛfɔ aw ye ko olu bɛ kɛ a la a ka bana kɔnɔ (bana taamasiɲɛw).
ni denyɛrɛni walima bobo don, kɔlɔsili nafa ka bon olu ka bana na barisa olu tɛ se ka kuma.
aw ka kan ka banabagatɔ ka kunnafoniw sɛbɛn ka u mara dɔgɔtɔrɔ ɲɛ.
ɲininkaliw
Sani aw ka banabagatɔ lajɛ, aw ye ɲininkali dɔw kɛ a la a ka bana cogoya kan.
aw bɛ aw jija cogo bɛɛ la ka nin ɲininkali ninnu kɛ a la.
i fari fan jumɛn bɛ i dimi?
fɛn dɔw bɛ yen minnu bɛ a kɛ i bɛ lafiya wa? walima minnu bɛ i ka bana juguya wa?
bana in taamasiɲɛ fɔlɔ kɛra mun ye? A daminɛna waati jumɛn?
dɔ bɛka fara bana dimi kan wa?
bana in delila ka i minɛ wa? A delila ka i somɔgɔ dɔ minɛ? walima i ka dugumɔgɔ dɔ wa?
bana jumɛnw delila ka i minɛ ka tɛmɛ?
i delila ka opere ka ye wa?
i bɛka furakɛ sisan wa?
fura suguya jumɛn?
aw ye to ka ɲininkaliw kɛ ka taa a fɛ walasa ka kunnafoni caman sɔrɔ bana in kan,
misali la, ni dimi bɛ banabagatɔ kan, aw ye ɲininkali ninnu kɛ a la:
dimi bɛ i fari fan jumɛn?
(Aw ye a ɲini a fɛ a ka a bolo da dimi yɔrɔ kan.)
a yɔrɔ bɛ i dimi tuma bɛɛ wa? walima a bɛ i dimi tuma ni tuma? A dimi bɛ wuli waati jumɛn?
dimi in cogoya ɲɛfɔ? (a ka jugu wa? walima a bɛ i jenijeni?)
dimi in bɛ i bali ka sunɔgɔ wa?
ni banabagatɔ ye den ye min tɛ kuma, aw ye bana taamasiɲɛw ɲini a la ni a kasicogo kɔlɔsili ye.
misali la, tulodimi bɛ denmisɛn minnu na, aw bɛ a kɔlɔsi u bɛ to ka maga tulodimitɔ la.
kɛnɛya kunnafoni kunbabaw
kunnafoni kunbabaw:
fanga
girinya
janya hakɛ
farikolola funteni
sunɔgɔ
Sani aw ka maga banabagatɔ la, aw ye a lajɛ fɔlɔ a yɛlɛmacogo, a ninakilicogo, ani ni a hakili sigilen don, aw bɛ a jateminɛ fana ni a fanga ka dɔgɔn.
aw ye farilajidɛsɛ taamasiɲɛw ɲini ani a siranya .
aw ye a jateminɛ ni banabagatɔ balocogo ka ɲi walima ni a man ɲi,
ani ni a kɛra i n'a fɔ dɔ bɔra a girinya la (dɔ bɔli girinya na, o kuntaalajan bɛ bana basigilen kofɔ, bana min bɛ mɛn sen na).
ni banabagatɔ ye mɔgɔ jɛman ye, a ka fisa aw ka a fari ɲɛ lajɛ; banabagatɔ bɛɛ ɲɛw kɔnɔnaw ka kan ka lajɛ. Ni mɔgɔ man kɛnɛ, a ɲɛw ni a fari ɲɛ bɛ yɛlɛma tuma dɔw la.
(Mɔgɔ finman fari ɲɛ yɛlɛmanen dɔn man di.
o la aw ye o tigilamɔgɔ yɔrɔ jɛmanw lajɛ, i n'a fɔ a tɛgɛ kɔnɔnaw, a sentɛgɛw, a sɔniw, walima a dawolo kɔnɔna ni a ɲɛw.)
ɲɛw kɔnɔna bɛ jɛ fuwaa, o ye jolidɛsɛ taamasiɲɛ ye.
fari sumanen bɛ jatigɛ kofɔ.
farilafunteni
banabagatɔ farilafunteni hakɛ jate ka kan ka minɛ, hali ni a fari man kalan.
ni bana digilen don a tigi la, aw ka kan ka a farilafunteni hakɛ lajɛ siɲɛ naani tile kɔnɔ walima ka caya ni o ye. Tɛrimomɛtiri mana funteni hakɛ min di tuma o tuma, aw ye o sɛbɛn.
ni tɛrimomɛtiri tɛ aw bolo, aw bɛ se ka aw bolo kelen da banabagatɔ ten na ka bolo tɔ kelen da aw yɛrɛ ten walima mɔgɔ wɛrɛ ta la walasa ka u fila funteni hakɛ sanga ɲɔgɔn ma.
ni banabagatɔ fari ka kalan, aw ka kan ka se ka o dɔn nin cogo la.
aw ka kan ka banabagatɔ fari kalaya hakɛ ni a kalaya waati ni a kuntaala ani a bancogo dɔn.
nin kunnafoni ninnu bɛ se ka a to an bɛ bana sidɔn.
jamana dɔw la, farigan bɛ furakɛ i n'a fɔ sumayabana, nka aw ka a dɔn ko fɛɛrɛ wɛrɛw bɛ yen.
misali la:
a ka ca a la sumaya bɛ farigan ni yɛrɛyɛrɛli bila banabagatɔ la tile saba o tile saba;
Tifoyidi bɛ farigan bila banabagatɔ la min bɛ juguya don o don;
sɔgɔsɔgɔninjɛ gansan bɛ banabagatɔ fari kalaya dɔɔni wuladani fɛ, o bɛ ban ni banabagatɔ ye a lafiɲɛ, sufɛ banabagatɔ bɛ to ka wɔsi.
baara kɛcogo ni tɛrimomɛtiri ye
Tɛrimomɛtiri ka kan ka kɛ du kelen kelen bɛɛ kɔnɔ.
banabagatɔ farilafunteni ka kan ka ta siɲɛ 4 tile kɔnɔ ani ka a funteni hakɛ sɛbɛn a ta o ta.
Tɛrimomɛtiri kalancogo:
aw bɛ tɛrimomɛtiri munumunu fo aw ka a kɔnɔji dan ye
Tɛrimomɛtiri kɔnɔji mana yɛlɛ ka dan yɔrɔ min na, o bɛ farilafunteni hakɛ jira
nin tɛrimomɛtiri ye degere 40 jira.
kunnafoni nafama: walasa ka baara kɛ ni tɛrimomɛtiri ye, a tɛ ɲɛ hakilisigi kɔ ka da a kan a dɔw kɔnɔji ye pɔsɔnni ye.
farilafunteni tacogo:
aw bɛ fɔlɔ ka tɛrimomɛtiri jɔsi ka a jɛ ni alikɔli ye ka sɔrɔ ka a yuguyugu ni bolo ye fo a kɔnɔji ka se degere 36 ma.
aw bɛ sɔrɔ ka tɛrimomɛtiri don...
banabagatɔ nɛn kɔrɔ (a ka a da tugu)
walima a kaman kɔrɔ ni aw bɛ siran ko banabagatɔ bɛna tɛrimomɛtiri kari ni a ɲi ye.
walima aw bɛ a don banakɔtaa yɔrɔ la nka ni denmisɛn don aw ye a kɛcogo dɔn (aw ka kan ka a ɲigin walima ka tulu mu a kun na sani aw ka a don)
aw ye a to o yɔrɔ la miniti 3 fo ka se miniti 4 ma.
aw bɛ tɛrimomɛtiri kalan (a bɛ yɛlɛn da kɔnɔ ka tɛmɛ kamankɔrɔla kan ani a bɛ yɛlɛn kɔfɛla la ka tɛmɛ ni yɔrɔ tɔw kan).
aw bɛ tila ka a ko kura ye ni alikɔli walima safinɛji ye.
Kɔlɔsili: denyɛrɛni farilafunteni yɛlɛlenba walima a jiginnenba .
walasa ka kunnafoni caman sɔrɔ farigan wɛrɛw taamasiɲɛw kan, aw bɛ sɛbɛn ɲɛ farigan walima farikalaya lajɛ.
ni farigan bɛ aw la, walasa ka aw ka kokɛtaw dɔn, aw bɛ sɛbɛn ɲɛ Denmisɛnw ka farigan lajɛ.
ninakili
aw bɛ banabagatɔ ka ninakili jateminɛ ka ɲɛ: fɔlɔ, a ninakilicogo, ni a ka gɛlɛn ani ni a disi fan fila bɛɛ wulicogo ni u jigincogo ye kelen ye. O kɔ, aw bɛ banabagatɔ ninakili teliya jateminɛ sango ni ninakili ka gɛlɛn a ma.
ni mɔnturu walima waatisumanan wɛrɛ bɛ aw bolo, aw bɛ ninakili hakɛ dan miniti kelen kɔnɔ.
ji kalanman
ni X ye
sɛ tɛ fɛn juguw yuguri ka bila a denw kɔrɔ.
jɛgɛ kɛnɛ
kɛmɛ falen b'i bolo wa ?
i mɔkɛ bɛ balo la wa ?
i ma sigi ?
a ka jan wa ?
Ala k'i se nɔgɔya la !
a ka makari bɛ to badaa.
kɔlɔn sen
kulusi fitini
kuma X ko la
i bɛ kafe min ?
mɔgɔ wɛrɛ
an bɛ bàro la.
o san kelen na...
n bɛ Mali la kabini san saba.
a san saba ye ɲinan ye
i ɲɛnafin tun bɛ n na kosɛbɛ.
Mùso bɛ nà ni to ye.
a ka kegun i n'a fɔ wɔlɔ.
biye ta
n bɛ ci la.
a filanan...
i bonbonsi di
Ala ye Dawuda ɲɛnatɔmɔ ka kɛ masakɛ ye.
a bila kɛnɛma.
ka kɛɲɛ ni laada ye
bugɔ ni gɛɲɛ ye
a bɛ nunɛti don tuma bɛɛ.
Ala ka tile hɛrɛ caya !
Polisiw bɛ jɔ sirada la walasa mɔgɔw ka sariya bato.
Kulokan ci
denw bɛɛ bɛ dumuni kɛ.
u sira masala la.
cɛmancɛ kalanso
san finna. Sanji bɛ na.
i jo don.
ne bɛna maana bɔ.
ni a' ye di dun ɲɔgɔn fɛ, ni jalaji nana, a' ka o min ɲɔgɔn fɛ.
ji bɛ wuli.
i janto wulu in na, a bɛ mɔgɔw kin.
Sitanɛ b'a fɛ ka mɔgɔ lafili.
Faransɛkan bɛ fɔ jamana caman na, i n'a fɔ Mali, Nizɛri, Senegali ani Togo.
Nowanburukalo tile 28 san 1960 Moritani y'a ka yɛrɛmahɔrɔnya sɔrɔ.
ni boli ye saraka minɛ, sɛ bɛ jan, ni a m'a minɛ, sɛ bɛ biri.
sariya karamɔgɔ
kira nkalontigɛla
n bɛ jigin Maɲanbugu sirafara la.
minni ?
i kana maga o la !
segin a kan !
sira kan
Ala ko: "Kɛnɛ ka bɔ." Kɛnɛ bɔra.
ɲɔ gɔsi
Ala k'i sàra !
ni mɔgɔ bɛɛ ye a jɔyɔrɔ fa...
mɔbili falen don mɔgɔ la.
Polisikɛ y'a wele k'a ɲininka a ka sɛbɛnw na.
i si ye san joli ye ?
u la kelen
a tara Kuciala
bi
kibaru duman
Dɔɔnin-dɔɔnin, kɔnɔnin bɛ a ɲaa da.
ne t'a dɔn min kɛra.
don o don
Ala jugu ye sulantɛrɛ ye.
ne ye muso dontɔ ye.
cɛ caman tɛ sɔn, u musow ka taa kalanso la sufɛ.
ne taara furusiri la.
o ye hakili ɲuman ye.
a sɔngɔ ye joli ye ?
i bisimila ! saha !
nɔnɔ bɛ dumunifɛnkulu fɔlɔ de fɛ, min bɛ barika di farikolo ma.
u bolila basaw nɔfɛ.
i yɛrɛ
ji sumalen
i ka makari ne ma !
Fòli b'a ye.
sanji nana dɔɔnin bi, bɛrɛ tɛ.
waa kelen
dɔnkili da
X don bolo la
taa bɔ X ye
dulɔki girinman
Subaga bɛ mɔgɔ joli de min.
ne nisɔndiyalen don.
tamati sara ye joli joli ye ? nin ye tan tan ye.
Ala ye ni de ye.
a bɛ dì ?
polisi ka sɛgɛsɛgɛliyɔrɔ
nin ye jɔn ta ye ?
ko ka ca, ne b'a fɛ ka min kɛ.
a nana wari kama.
jaabili sɔrɔ
i bɛ mun na ?
ne jatigi ye Musa ye.
i bɛ an hakili dulonnen to fo tuma jumɛn ?
n bɛ taa kɔrɔn fɛ.
wagati dɔ la
i ta don.
fɛn nɔgɔnman tɛ.
Nabaa ye taabaa ye.
Surɔ, n ye tiyatiri duman dɔ lajɛ tele la.
u tɛ kalendenw ye.
n bɛ jigin!
te wuli
A: Ne bɛ taa so sisan. B: Kelen ?! A: Ɔwɔ, waati sera.
ka kɛɲɛ ni sariya ye
X magow ɲɛ
ka kɛɲɛ ni u magow ye
cogo bɛɛ la
X di Y ma
P bɛ X fɛ.
ne ma se ka tiga bɛrɛ dan.
dɔgɔkun in na
kalo o kalo
cɛmancɛ lakɔli
foyi man ɲi nin ye.
Hadama banna ka mobili boli.
mɔgɔ murutilenw
bama
Kanga bɔra a da la.
Tìle bɛ bìn tìlèbin fɛ̀.
a ma ban fɔlɔ.
i ye mun fɔ ?
u y'a latigɛ ko...
mun na nin cɛ bɛ kuma ten ?
n kɔnɔ fara.
bolokoli ye gintanba ye dugu kɔnɔ.
o bɛ bɛ̀n don wɛrɛ.
kini bɛ kɔnɔ ja.
seli kɛ
ni gɛlɛya tɛ
Lansara waati, n b'a fɛ ka taa sugu la.
Awa furulen don.
Awa kɔlila ka taa.
se sɔrɔ
mun
ne ye Fanta natɔ ye.
san 200 sani Yesu ka bange
a tɛgɛ ka di.
o kɔrɔ ko ...
anw bɛɛ welelen don.
an bɛ dute min.
a kɛra su rɔ.
tila X la
n ɲɛw tugulen don.
i ye kalo jòli kɛ Màli la ?
i bɛ mùn fɛ ?
sariya bato
jɔn bɛ kuma ta ?
Sɔ̀gɔ̀sɔ̀gɔ̀ b'a la.
hami caman tɛ denmisɛnw fɛ.
a kunkolo ka gɛlɛn i n'a fɔ fali ta.
jiri sɔn
Awa cɛ ka ɲi.
ne ye mobili boli ka bɔ Moti fo Gawo.
a bila duguma
Fanta bɛ se tobili la kosɛbɛ.
jirikuru mɛnna ji la cogo o cogo, o tɛ se ka kɛ bama ye.
o ka ɲi kosɛbɛ.
i hakili la san bɛ na bi wa ? Ayi, n ma d'a la.
ko kɛ
a taara a sen na.
kalo wɛrɛ
tiɲɛ na
i ka dulɔki nɔgɔra. I t'a yɛlɛma wa ?
san kuuru bɛɛ
n wolola Bamakɔ, Mali la.
a ye buteli fa ji la.
a hakili jiginna o la.
n t'o dama dɔn.
nɛgɛ kanɲɛ segin tɛmɛnna ni sanga binaani ni duuru ye.
ne bolo, ...
Ala ka wula hɛrɛ caya !
jamanakuntigi y'a ka dannaya da Usumani Isufi Mayiga kan k'a kɛ minisiriɲɛmɔgɔ ye.
bamanankan bɛ fɔ k'a ta Kayi fo Moti.
7 sigiyɔrɔma 9 ye 63 ye.
KONATE jɔyɔrɔ tun ka bon hɔrɔnya kɛlɛ la.
a fa tun ye jɔrɛli daminɛ.
baasi tɛ. N bɛ taa yɔrɔ wɛrɛ lajɛ.
u ye dumuni ban.
i kana teliya ka dimi.
Yesu ye mɔgɔ waa duuru balo.
o mobili ye jɔn ta ye ? o ye n fa ta ye.
nɛgɛ kanɲɛ
nɔnɔ kɛnɛ
Awa y'a den lada.
a bɛ i n'a fɔ...
mun kɛra ?
mɔgɔ caman bɛ kasara sɔrɔ sira kan.
i ka teli ne ye.
i bɛ siyɔ dun !
a panna ka jigin.
a bɛ taama na.
ne hakili bɔra.
an ka ɲɔgɔnye kɛrɛfɛ.
ni gɛlɛya ye
a ye bi kelen don.
jan, jan
sira tigɛ
ne b'a fɛ k'a lajɛ ka tǒ tobi.
i bɛ ji dɔn wa ? Ayi, ne tɛ ji dɔn.
a fununnen don.
a kɔrɔla.
ne tɛ a dilabaa dɔn.
a ka ca ni tan ye.
minnɔgɔ b'i la wa ?
ne mago bɛ dɔ la.
misali la
taa ɲɛ fɛ
nin bɛ wele cogo di ?
ni i ye dunankɛ tenbara natɔ ye, a segintɔ i bɛ a tɔnbara taatɔ ye.
ni ɲɔgɔn cɛ
hali bi
Bamakɔkaw ka kɛnɛ ?
lakɔli wulila.
biɲɛkisɛ bon
Matigi ka surun mɔgɔ dusu kasilenw na.
litiri tilancɛ
gɛlɛya la
faamu, faamuli
X bila kɛrɛ fɛ
kɛmɛ naani bɛ ne bɔ.
i bɛ se ka kelen ta.
wajibi don i ka ɲɔ san bi.
i bɔra min ?
polisi ye mobili lajɔ.
a denkɛ kelenpe
Tiga, bananku, woso ani ku bɛ sen.
ne jigi b'a kan ko...
ni silamɛ selila, a bɛ wurudili kɛ.
mɔgɔw y'a ye minkɛ, u kabakoyara.
Lakɔlinɛgɛ gɔsira.
cɛw bɛ sɛnɛ kɛ.
Fanta
fiɲɛ bɛ.
tile saba o tile saba
i sen don baara la
baasi tɛ !
a kuma
i bɛ dumuni sugu jumɛn fɛ ?
n tununnen don.
Fanta bɛ nà ni kini ye.
ka u ɲaami ɲɔgɔn na
ne ma foyi san sugu la.
a panna ka jigin.
ne bɛ taa dugutigi fo.
ne jigi bɛ e kan.
jago kɛ
kasa duman
ni karamɔgɔ sɔnna, ne na taa Bamakɔ sini.
a taara jiginniso ka jigin.
u ye dɔnkili kasɛti bɔ.
tile bɛ mɔgɔ jeni.
gɛlɛya la
i jigi da X kan
i sera hɛrɛ la ?
Nanbara kɛ
gundo la
n ma sɛ̀gɛn.
a ka kegun i n'a fɔ sonsan.
diɲɛ kɔnɔ, jɔyɔrɔ wɔɔrɔnan bɛ Kodiwari bolo kafesɛnɛ na.
hɔn !
a nafa ka bon.

à kó mákɛ dén<br/> à kó náamu.
à kó nìn mùso nìn<br/> ní í yé nìn tágatɔ yé Segu<br/> fó ní é yé ń kùn cì sɛ̀lɛ kàn<br/> kó nìn sɛn tɛ́ bìla Segu dá fɛ̀.
ɲuman-tile-tɛ yé ɔ fɔ́<br/> Bolo-lankolon-ɲin-tɛ yé ɔ fɔ́<br/> Sigi-mana-mɛn yé ɔ fɔ́<br/> Tiɲɛtigiba Dantɛ yé ɔ fɔ́.
ù kó kúma sí tɛ́ nìn ná<br/> nìn mùso nìn<br/> ní í yé à mɛ́n nìn yé kó í bé tága Segu<br/> án bé í kùn cì ánw kùn bé cì í sɛ̀lɛ kàn.
ɔ tùma nìn mùso nìn tɛ́ tága Segu.
ù kó bìlakorow mà á yé wúli<br/> ù wúlila. à kó ù ká dìngɛ sɛn<br/> ù yé dìngɛ sɛn.
ù nàna jɛ̀ mùso nìn ná<br/> kà à tà à bólo fìla mà<br/> kà tága à dɔn dìngɛ kɔ́nɔ<br/> kà bùguri séri à kàn<br/> fó kà tága à kánkɔrɔ lábɔ<br/> bìlakorow kà gɔ́ngɔrɔ kɛ́ kà à bón<br/> fó kà tága à fàga.
à kó mɔ̀gɔ mín yé nìn kɛ́ à fúrucɛ lá<br/> npɔgotigi cɛ̀ lá<br/> à kó ní ɔ yé mɔ̀gɔ wɛ́rɛ sɔ̀rɔ<br/> à bé mín kɛ́ í lá à ká júgu ní ɔ yé.
é yé dén mìsɛn yé<br/> kàbi ála ká í dá<br/> í má jɔli yé<br/> ní í bólokojoli tɛ́.
ù yé í kɔ́don kà nà Segu. ù nàna kà nà sé Segu. à nàna kà nà í dàntigɛ à fà yé.
fà kó à kó ń dén kó tágama díyara.
à kó né yé nìn jìgi<br/> ń yé à dɔ́n í bé nìn kɛ́.
tùma mín ná ní ù nàna sé Segu<br/> kómi Duga yé à fɔ́ cógo mín<br/> tìle tán ní dúuru Monson sàra.
Monson sàra ù yé Monson ká sùko kɛ́<br/> fó kà tága sé tìle tán ní dúuru mà.
tìle tán ní dúuru dáfara tùma mìn ná<br/> à kó jɛliw mà<br/> à bé à fɛ̀ ù ká dɔn kúrun kɔ́nɔ<br/> kà tága Segu bá kɔ́ fɛ́<br/> à bé à fɛ̀ kà tága à fà sù kàsi.
jɛliw kó fàama dén ɔ bé kɛ́.
ù bɔ́ra ù dɔnna kúrun kɔ́nɔ<br/> Tiɲɛtigiba Dantɛ bé à lá. à ká sɔfakuntigiw bé à lá.
ù yé bá tìgɛ. ù múnuna bákɔbolo fɛ̀.
ù bɔ́ra kà í jɔ̀ bákɔbolo fɛ̀<br/> à kó ɔ tùma ná ń bé nà ń fà sù kàsi.
à kó kó é bába!
kó é bába!
Tiɲɛtigiba Dantɛ kó à kó à fɔ́ í ɲɛ́nina.
à kó ń fà Tiɲɛtigiba Dantɛ né má ɲɛ́ni.
à kó né fà sàra kà à sɔ̀rɔ Segu bá kɔ́ ní à ɲɛ́<br/> ɔ yé né tá yé<br/> à kó mɔ̀gɔ mín fà sàra kà bá kɔ́ ní à ɲɛ́ tó í táya lá<br/> à kó ɔ dén kɔ̀ni tɛ́ ɲɛ́ni hábada.
à kó Tiɲɛtigiba Dantɛ<br/> à kó náamu.
à kó ń yé Farakɔ dí í mà<br/> à kó í tɛ́ sé kà Farakɔ nì<br/> à kó í fà yé Farakɔ sìgi kà à tɔ́gɔda kó N-fara-mɔgɔ-na-kɔ<br/> à kó Da<br/> à kó náamu.
à kó í fà bé sà tùma mín ná<br/> à yé à sɔ̀rɔ dákun bé à ní Ntɔmɔnna Monson cɛ́<br/> à kó ní í séra kà Ntɔmɔnna cì kà Ntɔmɔnna Monson mìnɛ kà à dí ń mà<br/> à kó ń ná à dɔ́n í kɛ́ra í fàkɔsi yé.
à kó í fà bé sà tùma mín ná<br/> à yé à sɔ̀rɔ dákun bé à ní Jakuruna Toto cɛ́<br/> à kó ní í séra kà Jakuruna cì<br/> kà Jakuruna Toto mìnɛ kà à dí ń mà<br/> à kó ń ná à dɔ́n í kɛ́ra í fàkɔsi yé.
à kó í fà bé sà tùma mín ná<br/> ɔ y'à sɔ̀rɔ dákun bé à ní Samaɲana Basi cɛ́<br/> kó ní í séra kà Samaɲana cì kà Samaɲana Basi mìnɛ<br/> à kó ń ná à dɔ̀n í kɛ́ra í fàkɔsi yé.
à kó ní ɔ tɛ́ í yé dùgu mín jɔ̀<br/> í tɛ́ sé kà ɔ nì mɔ̀gɔ ná.
à kó án ká tága!
í fà sàra í má ɲɛ́ni<br/> nkà í ká tó kà kó ɲùman kɛ́<br/> ɔ dɛ ká fìsa.
<c> L'AVÈNEMENT DE da</c> bálansan bà náani<br/> àni bálansan kɛ̀mɛ náani<br/> àni tán náani<br/> àni fɛ́n náani<br/> àni bálansan kɔ́ kùrunnin kélen<br/> Segu dùgulen bɛ́ɛ tɛ́ ɔ yɔ́rɔ dɔ́n sànko dúnan ɲɛ́ntannci<br/> ɔ dón ní bì tɛ́ kélen yé<br/> Segu tɔ́gɔ tɛ́ kà à fɔ́ kó Segu<br/> Segu tɔ́gɔ tùn yé kà à fɔ́ kó Sikɔrɔ<br/> dɔnda kélen àni bɔ́da kélen<br/> kárangɛkogo kélen tùn bé kà Segu kɔɔri<br/> wùlufeerebaga gá tùn bé súgufɛɛ kɔ́nɔ<br/> bámananw bé tága wùlu fɛɛre yɛn kà à sɔ̀rɔ làgansara tùma má sé.
làgansara tùn mána sé kà à sɔ̀rɔ mɔ̀gɔ mín ká wùlu má sàn<br/> dɔ́gɔ góyara í lá<br/> ɔ tùn bé kɛ́ fàama ká sɔ̀gɔmadarakana yé.
bámananw ká bóli tùn yé bóli kùnbaba náani yé Segu<br/> Makungoba Nangoloko Kɔntara Binyɛ-jugu.
da ká tìle kɔ́nɔ ɲàmakalaw mín tùn bé à lá - ń ká í ɲìninka -<br/> ní à yé à sɔ̀rɔla àle tùn yé ɲàmakalaw bɛ́ɛ lájɛrɛlen ɲɛ́mɔgɔ yé. án bé ù wéle kó jɛli Tiɲɛtigiba Dantɛ<br/> <c> page 266</c> àni jɛli Gorodi.
ɔlu dɛ tùn mána à fɔ́ bámananw mà kà à fɔ́<br/> á yé sì Syɔ̀ lá Segu yàn<br/> bɛ́ɛ lájɛrɛlen tùn bé tùlu sàn.
ɔ dón ní bì tɛ́ kélen yé<br/> ɔ yé à sɔ̀rɔ mɔ̀gɔw bé síran ɲɔ́gɔn ɲɛ́<br/> mɔ̀gɔw bé màlo ɲɔ́gɔn mà dàliluw ká kɛ́nɛ.
tùma mín ná ɔ cɛ̀mɔgɔ Monson mín tùn bé<br/> ní án bé nà ɔ ká másala bɔ́ nìn yé - kàramɔgɔ fáaramasi dúnan - ní ɔ yé Da yé<br/> ɔ cɛ̀mɔgɔ Monson<br/> àle yé dén mínw wólo<br/> à bɛ́ɛ lájɛrɛlen kɛ́ra sí tán yé<br/> <c> page 268</c> ánw fɛ̀ sìdo jàra ní bálansando kɔ́nɔ yàn.
bárisigi án yé à sɔ̀rɔ - ń ká í ɲìninka -<br/> à ká jùraya tùn ká cá<br/> bári àle yɛ̀rɛ yé dénkɛ cɛ̀ mùgan wólo<br/> àni - ń ká í ɲìninka - dénkɛ cɛ̀ náani à yé ù wólo<br/> kà mùsonin tán ní kɔ̀nɔntɔ<br/> à yé ɔlu wólo<br/> Da yé ɔlu wólo - kàramɔgɔ fáaramasi dúnan ń ká í ɲìninka - tùma mín ná<br/> án yé à sɔ̀rɔ - ń ká í ɲìninka<br/> dàliluw dɛ sɔnsorola ɔlu kɔ́ kàn.
ɔ cɛ̀mɔgɔ Monson - kábako fà dúnunya<br/> ánw tágara à sɔ̀rɔ - ń ká í ɲìninka - àle dɛ ká láharatagabana<br/> ɔ bé nà à mìnɛ Segu yàn dón mín ná<br/> à sɔ̀rɔla kà lában dɛ ní kà à fɔ́ jɛli Tiɲɛtigiba Dantɛ mà<br/> à kó Dantɛ<br/> à kó náamu<br/> à kó í tɛ́ tága né dén màndi wéle kà nà wà?
à kó í dén màndi yé jɔ́ni yé?
à kó né dén màndi yé Da yé. áa! à kó náamu ń ká tága à wéle kà nà mùn kɛ́ra?
à kó wéle kùn tɛ́ báasi yé<br/> à kó né yɛ̀rɛ Monson né yé ń ká sánga kɛ́ Segu yàn.
ɔ tùma ná né ká sánga bánnen kɔ́<br/> í ká à dɔ́n dɛ bàna mín bé kà né mìnɛ Segu yàn<br/> láharatagabana dɔn.
bàna nìn tɛ́ nà tága kà né tó láhara<br/> sáni dùn né ká sà<br/> ń tɛ́ à fɛ́ kà sà kà ń kɔ́nɔgundow tó ń kɔ́nɔ.
ń dén màndi wéle kà nà<br/> à ká nà kà nà ń bé nà ń kɔ́nɔgundow fɔ́ à yé.
<c> page 270</c> ɔ̀nhɔn à kó ɔ tɛ́ gàsi yé ɔ tɛ́ báasi yé.
ɔ yé à sɔ̀rɔ - ń ká í ɲìninka - cɛ̀mɔgɔ Monson<br/> àle sɔ̀rɔla kà lában ní kà Banankɔrɔ dí - ń ká í ɲìninka - Da mà<br/> kó à ká tága í sìgi yɛn<br/> kó ɔ yé à kélen nìyɔrɔ yé.
cɛ̀mɔgɔ Da dɛ sìgilen tùn bé Banankɔrɔ<br/> mɔ̀gɔ bìlala kà nà kà à wéle tùma mín ná<br/> à cɛ̀ba kɔ̀rɔ bɔlila kà nà í ɲɔ̀ngiri à fà kɔ́rɔ.
à kó bàba<br/> à kó náamu<br/> à kó bàba<br/> à kó náamu<br/> à kó jɛli Tiɲɛtigiba Dantɛ séra ń mà.
kó é dɛ bé né wéle kó ń ká nà<br/> à kó hátɛ!
à kó né bé í wéle<br/> à kó wélekun dɛ yé mùn yé?
à kó wélekun tɛ́ báasi yé. à kó bàna mín kɛ́len bé kà né Monson mìnɛ Segu yàn<br/> à kó láharatagabana dɔn<br/> à kó ń bé nà tága láhara<br/> ń tɛ́ à fɛ̀ kà tága kà ń kɔ́nɔnagundo tó ń kɔ́nɔ. à kó ń bé nà ń kɔ́nɔnagundow fɔ́ í yé.
à kó bàba à kó é kɔ́nɔnagundow yé jùmɛn ní jùmɛn yé?
à kó Segu kónnɛgɛ bé yàn<br/> ń bé à fɛ̀ kà ɔlu dí í mà<br/> Segu kónnɛgɛ yé kɛ̀mɛ ní mùgan ní kónnɛgɛ tán yé.
dɔso kɔ́rɔ kónnɛgɛ bé à lá<br/> wùlumusonin kónnɛgɛ bé à lá<br/> jɔ̀nkɛw kónnɛgɛ bé à lá<br/> jɔ̀nmusow kónnɛgɛ bé à lá.
<c> page 272</c> à kó ɔ tùma ná - ń ká í ɲìninka -<br/> Segu yɛ̀rɛ dùgulensenw ń bé nà tíla kà ɔlu fɔ́ í yé.
à kó bàba<br/> à kó báasi tɛ́<br/> à kó ń yé ɔ mɛ́n<br/> à kó wà ń dén<br/> à kó né bé nà - ń ká í ɲìninka - másala dàma dɔ́ kàlifa í mà.
yàn ní né ká láharataga cɛ́<br/> í wéle yɛ̀rɛ bɛlebeleba yé ɔ yé<br/> à kó né yɛ̀rɛ dɛ yé dùgu náani bón ń ká dénmisɛnya kɔ́nɔ<br/> ní ɔ yé né yɛ̀rɛ Monson yé à kó né dɛ yé dùgu náani bón<br/> ń ká dénmisɛnya kɔ́nɔ.
dùgu náani nìn bónnen ná sá<br/> í ká à dɔ́n né dɛ́sɛra dùgu náani bɛ́ɛ lájɛrɛlen lá<br/> né má sé kà dɔn à sí kàn.
à kó né bé à fɛ̀ ní kà dùgu náani nìn kàlifa í mà.
à kó né bé à fɛ̀ ní kà dùgu náani kàlifa í mà.
à kó bàba<br/> à kó náamu<br/> à kó ɔ yé dùgu jùmɛn ní dùgu jumɛn dɛ yé?
à kó né yé Samaɲana Basi bón Samaɲana kà dɛ́sɛ à kàn.
ń yé Karata Dɛsɛkɔrɔ bón Karata kà dɛ́sɛ à kàn.
ń yé Npebala Ŋwɛɲɛkɔrɔ bón Npebala kà dɛ́sɛ ɔ kàn.
à kó nìn dùgu náani nìn ń bé ɔlu kàlifa í mà<br/> à kó ń sàlen kɔ́ ní í séra kà dùgu náani nìn mìnɛ<br/> <c> page 274</c> à kó né bé dùgaw kɛ́ í yé<br/> Makungoba bé à kɛ́ í yé<br/> Nangoloko bé à kɛ́ í yé<br/> Binyɛ-jugu bé à kɛ́ í yé<br/> Kɔntara bé à kɛ́ í yé<br/> Cɛkolon sù bé dùgaw kɛ́ í yé fó láhara.
cɛ̀mɔgɔ Da sìgilen à yɛ́lɛla<br/> à sɛginna à kɔ́ dɔ́yidɔyi<br/> à nàna. à kó jɛli Dantɛ<br/> à kó náamu<br/> à kó Dantɛ<br/> à kó náamu. ée! à kó bàba ká bàna dígilen bé à lá<br/> à kó nkà à tɛ́ sà.
à ká sà ń ká à yé<br/> bári Da kɔ́rɔtɔlen bé à fà sàya kɔ́rɔ<br/> à yɛ̀rɛ ká sìgi fànga ná Segu<br/> ɔ dɛ nɛge bé à yɛ̀rɛ lá.
da yɛ̀rɛ bálo - kàramɔgɔ fáaramasi dúnan -<br/> à ní à ká fànganasigi cámancɛ - ń ká í ɲìninka -<br/> à bé nà - ń ká í ɲìninka - sàn mùgan ní náani mà.
à bé sìgi fànga ná dón mín ná<br/> à sí bé sàn mùgan ní náani ná. àle dɛ yé fànga tà cíɲɛ yé.
<c> page 276</c> à kó ɔ tɛ̀mɛnnen kɔ́ ní kà bɔ́ nìn ná<br/> à kó ɔ tùma ná báasi tɛ́<br/> à kó ń dénkɛ à kó í yé ɔlu fàamu wà?
à kó ń yé ɔ fàamu.
à kó ɔ tɛ̀mɛnnen kɔ́ ní kà bɔ́ nìn ná<br/> à kó ń bé à fɛ̀ ní ń bé nà sà<br/> ní bàba yé - ń ká í ɲìninka -<br/> bólinin kùrun mínw kàlifa ń mà<br/> ní ń yé ɔ tìgiya dí í mà.
à kó ɔ tɛ̀mɛnnen kɔ́ ní kà bɔ́ yɛn nɔ̀<br/> à kó jɔ̀nkɛ mínw bé yàn nìn nɔ̀<br/> ní jéleninkala dɔnnen bé ù bólo lá mɔ̀gɔkunci káma<br/> à kó ɔlu ká grúpu bé yàn nɔ̀ ń bé ɔlu ká ɲɛ́mɔgɔya dí í mà.
í ká í hákili tó ù lá<br/> í kána sɔ̀n - ń ká í ɲìninka - díji ká bán ù sɔ̀ntulo kɔ́rɔ<br/> díji mána bán - ń ká í ɲìninka - bámanan sɔ̀ntulo kɔ́rɔ kà bán<br/> à ká báara kɛ́ta bé dɔ́gɔya.
à kó bàba<br/> à kó ɔ yé jɔ́ni ní yé?
à kó Kaba-ka-jugu bé yàn<br/> à kó Kanubaga-ɲuman bé yàn. à kó Bi-ka-gɛlɛn-n-ma bé yàn<br/> Sini-ye-to-ala-ma<br/> à kó bùlon kɔ́nɔ Mɔgɔ-ɲumannin-fin àni Mɔgɔ-ɲuaminnin-je<br/> à kó Faamɛ-kɔrɔba ní Faamɛnin-ncinin.
à kó Ɲuman-kanu ɲuman-tile-tɛ<br/> à kó Tugu-mɔgɔ-la-a-be-mɔgɔ-tɔɔrɔ<br/> <c> page 278</c> Ka-i-bila-Segu-i-yɛrɛ-ma-o-mago-tɛ-ɲɛ<br/> Sidɔlɔki Yamusa Balakɛ.
à kó Makɛ-be-a-wele-bulon-wolonwula-kɔnɔ.
ɔlu jéleninkala bé ù bólo lá<br/> ɔlu dɛ yɛ̀lɛmana bì sá - ń ká í ɲìninka -<br/> kó ù yɛ̀lɛmayɛ̀lɛmanen sá<br/> ɔlu dɛ nàna kɛ́ án bólo yé bì sá zándramu - kàramɔgɔ fáaramasi dúnan - àni pɔlisiw pílasi.
ɔlu dɛ yé ɔ yé ní ɔ tɛ́ í tùn bé wéle fɔ́lɔ dɛ<br/> ní kà nà í sìgi bìlali kàn gɛnde lá<br/> ní í sìgira - ń ká í ɲìninka - cɛ̀baro lá<br/> í bé ɲìninka í dálakumafɔcogo lá.
-kàri! -náamu! nìn kúma nìn mɛ́nna é dá kó é yé nìn fɔ́<br/> í yé nìn fɔ́ sábabu jùmɛn kàn?
í ɲùman bé yɛn - ń ká í ɲìninka -<br/> í gálabu ká sé kà díya<br/> í dálakuma ká sé kà fàlen<br/> à kɔ́ júgu kàn - ń ká í ɲìninka -<br/> à má sé fɔ́ à fɔ́cogo lá.
ɔ yé í kùnna díyalen yé ní ɔ tɛ́<br/> ù bé à fɔ́ kà jí gɔni dɔ́ɔnin sìgi í dá kɔ́nɔ - ń ká í ɲìninka - cɛ̀fɛrɛ lá.
ɔ dón - ń ká í ɲìninka - Segu mùsow ń yé ɔ fɔ́ áw yé<br/> kó Segu mùso tùn yé mùso kùnba sàba yé.
ń kó bá Ɲeba tùn bé Segu fágaba kɔ́nɔ.
<c> page 280</c> Segukɔrɔ tɛn tùn bé Segukɔrɔ.
Cɛ-duman-musonin tùn sìgilen bé cɛ̀w cɛ́ lá<br/> kóro dɛ bé ù bólo<br/> ù bé dɔ̀lɔ dɔn kà ɔ dí kámalen kɔ̀rɔw mà<br/> ù sìgilen bé kɛ́ kà ù mìn<br/> ù ní bàmada sìgilen bé - kàramɔgɔ fáaramasi dúnan -<br/> ní sàbara jàlan kélen sìgilen dɔn.
à bɛ́ɛ ní sɛ̀mɛkuru kélen kélen sìgilen dɔn.
ɔ tùma ná - ń ká í ɲìninka -<br/> ní ɔlu yé ù mìn<br/> ù bé sɔ̀rɔ kà lában kà ù sɛn cún dùgu mà. kà sɛ̀mɛkuru kɛ́ kà ɔ jáabi.
ní kà à sɔ̀rɔ kà lában sá<br/> ní kà ù sìgi ɔ lá - kàbako fà dúnunya -<br/> kó ɛ́ ála! kó kɔ́rɔnnamoriw kó<br/> kó án kána fɛ́n nìn mìn.
kó tìlebinfɛmoriw kó kó á yé jɔ̀ án ká à mìn<br/> kó sáni kà ù bɛ̀n sá<br/> kó á yé jɔ̀ án ká à mìn<br/> kó ɔ yé díɲɛnakumaw yé yàn nɔ̀.
<c> page 282</c> láharako mín yé ɔ yé kó ɔ yɔ́rɔ ká jàn ánw mà kójugu!
bári kó ánw má tága yɛn kà à ɲɛ́dɔn kà nà à ɲɛ́fɔ mɔ̀gɔ yé<br/> kó ù kána ánw tɔ́ɔrɔ ní kúma yé.
ɔ tùma ná - ń ká í ɲìninka - ɲàgamalaw bé sɔ̀rɔ kà lában ní kà nà ù jɔ̀ ɔ lá sá<br/> kó cákuru àni cáse<br/> fóroko fìla àni npálan kólon<br/> ù kó jɛ̀ko ɲùman àni fárako júgu<br/> kà tɔ dún ní kà à kúnan fɛɛre.
kà sì wɔlo kàn - kàramɔgɔ -<br/> dùgu mána jɛ́ kà sàbara sɛn kélen bɔ́<br/> kó jàtigikɛ mána nà<br/> kó àbarika kó dúnanw tágara só.
ɔ dón bámananw bé ála yɛ̀rɛ fɛ̀<br/> ɔlu dìlalen<br/> káfiriya kɔ́gɔ kójugu ù fɛ̀ ù dùsukun ná.
ɔlu tùn tɛ́ sɔ̀n kà ù dá kà ù ján dúkɛnɛ cámancɛ lá.
ní ù yé ù dá kà ù ján dúkɛnɛ cámancɛ lá - kàramɔgɔ -<br/> kó ù bé kàbakolo yé<br/> ɔ yé ála ká dìlalen yé<br/> kó ù ní jɛ̀nnen tɛ́ ní álako yé.
ɔ tùma ná - ń ká í ɲìninka -<br/> <c> page 284</c> ɔlu bé kà ù fíri ù dísi dɛ kàn<br/> tùma ní sánga ní wágati.
ù ɲɛ́ kɔ<br/> àni ù dá múguri<br/> jɔ̀nminɛ ní jɔ̀nminɛ.
sànyɛlɛma nì sànyɛlɛma ɔ yé ù ɲɛ́ko àni ù dámuguri yé<br/> kámalen kɔ̀rɔ cɛ̀ kɔ̀rɔba yé ɔ yé<br/> kó jí bé í dá kà í dá kɔ.
wálima kà jí tà ní kà í fàri kɔ. kó í dálakirisi kó mɔ̀gɔ mána bàna kó à tɛ́ sé kà ɔ tìgi kísi!
ɛ́ɛ! án bé ɲɔ́gɔn nɛ́gɛn dɛ<br/> ní í yé à mɛ́n á yé jɔ̀ kà à sàma<br/> à bálannen kó dɔn.
kámalen kɔ̀rɔw ɲɛ́don ɲɔ́gɔn ná - ń ká í ɲìninka -<br/> ɔ yé - ń ká í ɲìninka - bìtile yé<br/> ní ɔ tɛ́ kámalen kɔ́rɔ bɛ́ɛ tùn yé í ɲɛ́donɲɔgɔn dɔ́n<br/> nkà ní í yé mɔ̀gɔw ɲɛ́donnen yé ɲɔ́gɔn ná<br/> ɛ́ɛ!
à tɛ́ án bìtilelamɔgɔw lá<br/> à tɛ́ kúnukomɔgɔw lá<br/> à bé dón dɛ lá<br/> bári díɲɛ yɛ̀rɛ dɛ yé fìnikolon yé ála fɛ̀.
ní wálanwalan séra yɔ́rɔ mín ná dón mín ná<br/> à bé ɔ wálanwalan mɔ̀gɔw bé ɔ yé<br/> <c> page 286</c> wálanwalan mána sé fɛ́n fɛ́n mà<br/> háli ní ɔ nɛge bé í lá í ɲɛ́ tɛ́ dá ɔ kàn.
bári kámalen kɔ̀rɔ bɛ́ɛ lájɛrɛlen tùn yé í kúngotagaɲɔgɔn dɔ́n<br/> nkà cɛ̀w ɲɛ́don ɲɔ́gɔn ná sá<br/> ɔ dɛ kɛ́ra - ń ká í ɲìninka - kúma tìle yé.
bárisigi múgu tɛ́ tà bì - kàramɔgɔ -<br/> kála tɛ́ bólo lá. fɛ́n ó fɛ́n bé sé kà kɛ́ bì - kàramɔgɔ ń ká í ɲìninka -<br/> ɔ yé kúma yé.
nkà ní mɔ̀gɔ mín yɛ̀rɛ dɛ kó sá kó kúma dɛ tɛ́ fɛ́n yé<br/> é dɛ fìlilen dɔn í yɛ̀rɛ mà<br/> kúma dɛ má màgo sà í yé bán.
ní ɔ tɛ́ nànsara bé dɔnya dón mín ná - kàramɔgɔ -<br/> à yé gɛ̀lɛ kùnkan ɲá kélen dɛ kɛ́ - ń ká í ɲìninka -<br/> bá kɔ́ fɛ̀.
kà lában ní kà dɔn yàn ní ɔ yé Atinari yé<br/> à dɔnna yàn - kàramɔgɔ - gɛ̀lɛ kùnkan ɲá kélen.
díɲɛ nàna yɛ̀lɛma tùma mín ná - kàramɔgɔ ń ká í ɲìninka -<br/> ánw yé kúma cì kà à bìlasira yàn<br/> à tágara tìlesen kùncɛ fɛ̀ mɔ̀gɔ má à fɔ́ yàn kó í ná ù fɔ.
kúma dɛ yé ɔ bìlasira ɔ tágara.
ní mɔ̀gɔ mín kó kúma dɛ tɛ́ fɛ́n yé sá<br/> é fìlila. bári - ń ká í ɲìninka -<br/> mɔ̀gɔ yɛ̀rɛ tɛ́ - ń ká í ɲìninka - kó júgu sɔ̀rɔ ní í má kúma.<c> page 288</c> mɔ̀gɔ tɛ́ kó ɲùman sɔ̀rɔ ní í má kúma. mɔ̀gɔ tɛ́ fúru kɛ́ ní í má kúma - kàramɔgɔ -<br/> mɔ̀gɔ tɛ́ dén wólo ní í má kúma.
ní mɔ̀gɔ mín kó ɔ tɛ́ fɛ́n yé<br/> é dɛ tɛ́ fɛ́n yé!
ɔ dón ná - kàramɔgɔ - ɔ ní bì tɛ́ kélen yé.
ɔ yé à sɔ̀rɔ nànsara má kɔ̀n kà nà ánw ká jàmana kàn - kábako fà dúnunya -<br/> ɔ yé à sɔ̀rɔ án bé yɛ̀lɛn fɛ́n mín kàn<br/> fàlinin kùrunnin tùn yé án ká móbiliko jàtew yé.
sɔkɛw tùn yé án ká nɛ̀gɛsow ní án ká móbiliw yé. án tùn bé tó kà yɛ̀lɛn - ń ká í ɲìninka - sɔkɛw lá.
ní hɔ́rɔnkamalen mín tùn bé<br/> í dùsukun yé í tá yé<br/> í ká cɛ̀minɛnw kɛ́len bé kà í lábɔ. ɔ bé sɔ̀rɔ kà lában ní kà kírikɛ tà ní kà à dá - ń ká í ɲìninka -<br/> bìlakoro kɛ̀lɛtigi lá.
<c> page 290</c> ánw ɲàmakalaw bé sɔkɛ tànu ní ɔ dɛ tɔ́gɔ yé.
án kó bìlakoro kɛ̀lɛtigi<br/> fóro dá lá dúnan màngo.
án kó tómontigi fà wále<br/> jàtigi fàgadonso.
án kó wúla fɛ̀ dúnan àni sɔ̀gɔma dùgutigi gánsan.
án kó nàkunfɔ jùnbe àni tágakunfɔ jùnbe<br/> án kó nà sása àni tága sá.
án kó ɲɛ́sen bé sɛ̀lɛ sɛn<br/> à kɔ́sen bé sɛ̀lɛ dátugu - kábako fà dúnunya -<br/> kú bé bɔ̀nɛ fìfa. cámancɛ bé tó kà bɔ̀nɛ yúguba.
ɲɛ́den bé tó kà bɔ̀nɛ kàmi<br/> nún bé tó kà bɔ̀nɛ fyɛ́<br/> túlofara bé tó kà bɔ̀nɛ fɛ́rɛfɛ́rɛ<br/> kùnkolo bé tó kà dùgamasakɔrɔsuli kɛ́ - kàramɔgɔ fáaramasi dúnan -<br/> à bé tó kà í kùn wúli kà tága kɛ̀rɛ fìla lájɛ<br/> í kó mín í ná à fɔ́ à ɲɛ́ bé fɛ́n ná<br/> ɔ yé à sɔ̀rɔ à ɲɛ́ tɛ́ fɛ́n ná.
àni nsìrafalamu - kàramɔgɔ fáaramasi dúnan -<br/> àni - ń ká í ɲìninka - ɲɛ́dalabilaw ní dísilabilaw - kàramɔgɔ fáaramasi dúnan ń ká í ɲìninka -<br/> àni bɔbojɛmɛw fìla dálen cɛ̀ba kɔ̀rɔ gálaka dá fɛ̀.
ɔ tùma ná à tìgi bé í sɛn dɔn nùmunw ná<br/> <c> page 292</c> gárankɛw bé à jáabi<br/> à bé tága í kɛ́ ségiw kɔ́nɔ<br/> nùmun yé jùmɛn yé?
nùmun yé nɛ̀gɛsen yé.
gárankɛw yé mùn yé?
ù yé kírikɛ yé.
ɔ tùma ná - kàramɔgɔ fáaramasi dúnan ń ká í ɲìninka -<br/> à bé tága kà tága í sɔnsoro<br/> ɔlu ní ɲɔ́gɔn cámancɛ lá. ní kà à sɔ̀rɔ ní kà lában ní kà tága cɛ̀ tán mìnɛ<br/> ní kà à sɔ̀rɔ ní kà lában ní kà nà ɔ dí cɛ̀ tán wɛ́rɛ sìgilen bé ɔ nɔ̀ ná.
à kó ɔ tùma ná - ń ká í ɲìninka - jɛli Dantɛ<br/> à kó náamu<br/> à kó Tiɲɛtigiba Dantɛ<br/> à kó náamu.
ée! à kó díɲɛ yé kábako cáman yé sá. à kó ɔ tùma ná né fà ká bàna dígilen dɔn à lá<br/> nkà né fà nìn tɛ́ nà sà.
cɛ̀mɔgɔ Monson yé - kàramɔgɔ fáaramasi dúnan ń ká í ɲìninka - dɔ́gɔkun kɛ́ à bé síkara lá.
dɔ́gɔkun fára dón mín ná - ń ká í ɲìninka -<br/> à ní mìnɛna Segu yàn<br/> cɛ̀mɔgɔ Monson ní mìnɛlen tùma mín ná - kàramɔgɔ ń ká í ɲìninka -<br/> tábale gɔsira sán fɛ̀.
cɛ̀w bé fàra ɲɔ́gɔn kàn<br/> ní tábale gɔsira - kàramɔgɔ - kámalen kɔ̀rɔw bé fàra ɲɔ́gɔn kàn.
<c> page 294</c> mùsonin bɛ́ɛ lájɛrɛlen kɔ́nɔ bé kɛ́ kà tóbi.
ɔ tùma ná ɲàmakalaw bé tó kà lában kà à fɔ́ sá<br/> kó ála kó ɛ̀ tìgɛra mɔ̀gɔ sàba lá.
kó mɔ̀gɔ sàba kó kó ɛ̀ má dá à yɛ̀rɛ lá.
ála kó ɛ̀ tìgɛra mɔ̀gɔ nùguma lá<br/> nùguma má dá à yɛ̀rɛ lá<br/> à kó ɛ̀ tìgɛra jítɔ lá<br/> jítɔ má dá à yɛ̀rɛ lá<br/> à tìgɛra bàkilu lá<br/> bàkilu má dá à yɛ̀rɛ lá<br/> à kó sábu dùn mùn ná?
à kó jítɔba<br/> ní kɛ̀lɛmugu nàna sùsu<br/> kà kɛ̀lɛkɛmugu cì tùma mín ná<br/> à bé nà í kánto à térikɛ mà kó cɛ̀ ó<br/> án ká bɔli kà án dɔgo<br/> à bé tága kà tága dɔn tɔnkun kólon kɔ́nɔ - kàramɔgɔ -<br/> nkɔrongo fyɛ́ bé à sɔ̀rɔ yɛn<br/> à bé à tára à kàn.
à síranna sàya cɛ̀ma ɲɛ́<br/> sàya mùsoma yé à sɔ̀rɔ yɛn.
à kó ɔ fɛ̀jɛ yé hàramu yé<br/> kámalen kɔ̀rɔ mán kán kà jɛ̀ ɔ fɛ̀.
ù kó ɔ tɛ̀mɛnnen kɔ́ ní kà bɔ́ yɛn nɔ̀<br/> ɔlu sàbanan yé jùmɛn yé? ù kó ɔ sàbanan yé mɔ̀gɔ nùguma yé.
mɔ̀gɔ nùgu júgu<br/> ní í ní à jɛ̀ra<br/> ní à ká dúmuni mɔ̀na tìlerɔfana dɔn ó súrɔfana dɔn ó<br/> é ká tó kà à fɔ́ dɔ́rɔn kó í fára<br/> <c> page 296</c> bátaraden bé màlo kà í bíri à kɔ́nɔ kàn<br/> à bé à dɔ́n kà à fɔ́ kó á jɛ̀kun tɛ́ tɔdun yé.
ɔ tùma ná - kàramɔgɔ fáaramasi dúnan - bàkilu<br/> án ɲàmakalaw kó<br/> à tɛ́ mɔ̀gɔ sɔ̀n<br/> à tɛ́ í gɛ̀rɛ í sɔ́nbaga lá<br/> bàkilu - kàramɔgɔ - ánw kó à sìgilen ní à ká kùlusi bé í ná à fɔ́ kàbusi fóroko.
ɔ cɛ̀mɔgɔ Da - kàramɔgɔ ń ká í ɲìninka -<br/> ɔ fà Monson sá<br/> ní ɔ wúlila<br/> kó à bé tága Karata<br/> jɛliw dɛ tùn bé nìn yɔ́rɔ nìn fɔ́ ɔ yé<br/> kó sɔkɛcamantigi<br/> kó jɔ̀nkɛcamantigi<br/> Monson kó ɛ̀ bé tága Karata.
ɔ tágatɔ Karata - kàramɔgɔ -<br/> cákuru ní cáse<br/> fóroko fìla ní npálan kólon<br/> jɛ̀ko ɲùman àni fárako júgu.
ɔlu kɛ́ken kà kúrun kɔ́nɔ fá<br/> bámananw ní dàlilu kɛ́len kà kúrun kɔ́nɔ fá.
ù séra bá tú lá tùma mín ná<br/> kɔ̀nɔ dɔ́ wúlila - ń ká í ɲìninka - bá tú kɛ̀rɛ fɛ̀.
án kó à mà kà à fɔ́ kákalaka<br/> <c> page 298</c> kákalaka wúlilen mínkɛ ɔ kàsikan<br/> ɔ kó kákalaka kákalaka<br/> bámananw sìgilen yé í tó ɔ lá.
ù ŋúnanna<br/> Dantɛ yé í kánto<br/> à kó jítigi ní mɔ̀gɔtigi<br/> kɛ̀lɛtigi ní fɛ́lɛtigi<br/> múgutigi ní nɛ̀gɛtigi<br/> bámananw mìsikantigɛsɔnjigin<br/> dìngɛ tɛ́ sɛn kɔ́ kùru<br/> à bé nímasaw tɔ́ɔrɔ<br/> à kó yála kɔ̀nɔ nìn yé fɛ́n mín fɔ́<br/> í yé à mɛ́n wà?
kó ń yé kɔ̀nɔ ká fɔ́kan mɛ́n<br/> kó kɔ́nɔ kó kó án kàkala.
ɛ́ɛ! à kó ánw cɛ́ lá yàn - ń ká í ɲìninka -<br/> kɔ̀nɔ ká nà í jɔ̀ ánw mà kà à fɔ́ ánw kàkala?
pánfɛn ní fófofɛn ní ŋúnumafɛn<br/> àni fɛ́n mín bé sí<br/> àni mín bé yɛ̀lɛn jíri bála à yɛ̀rɛ mà - ń ká í ɲìninka -<br/> àni mín dálen bé - ń ká í ɲìninka -<br/> àni mín bé sùnɔgɔ àni mín tɛ́ sùnɔgɔ<br/> <c> page 300</c> ɔ ká sé kà fɛ́n fɔ́ ánw mà kà sé nìn ɲɔ̀gɔnnakiti mà?
ɛ́ɛ! à kó cákuru ní cáse<br/> wà à kó ní kɔ̀nɔ yé á dàn á tá fìla ní cɛ́ tìgɛ.
bámanan kó án bé à kɛ́ cógo dì?
ù yé ɲɔ́gɔn fílɛ - kàramɔgɔ ń ká í ɲìninka -<br/> ù yé bámananya hídaya kàlan à kàn - ń ká í ɲìninka -<br/> án bé à fɔ́ ɔ mà kà à fɔ́ móriw ká hídaya<br/> ɔ hídaya yé mùn yé?
ɔ yé áladeli yé.
ù sɔ̀rɔla kà lában ní kà ù ká bóliba kùnbaw déli. bóli kùnbaw délilen<br/> ù sɔ̀rɔla kà lában kà ù tɛ́gɛ yánkan sán fɛ̀ tàn.
kɔ̀nɔ kɛ́ra í ná à fɔ́ ù yé múgu dɛ cì à lá<br/> kà à kùn fìla nìn kàle<br/> kà nà bìn kúrun kɔ́nɔ.
à kó á yé à kɔ́tuguɲɛsii bɔ́<br/> ù yé kɔ̀nɔ kɔ́tuguɲɛsii bɔ́.
à kó á yé gɛ́ɲɛ kɛ̀mɛ tìgɛ kɔ̀nɔ kɔ́ lá<br/> ù yé gɛ́ɲɛ kɛ̀mɛ tìgɛ kɔ̀nɔ kɔ́ lá.
à kó á yé à bìla<br/> kɔ̀nɔ sɔ̀rɔla kà lában<br/> à bìlalen ɔ lá<br/> à pánna mínkɛ nìn yé à báyɛlɛmana<br/> à kó shíya!
à kó fànga<br/> fànga<br/> Jarafanga<br/> ánw kó nìn kó fànga.
<c> page 302</c> ɔ bé tága dɛ kó fànga fànga<br/> ɔ yé ɔ tágakan dɛ yé<br/> ánw kó ɔ mà kó Jarafanga.
ɛ́ɛ Bitɔn!
án yé à fɔ́ ɔ dónko sú lá - kàramɔgɔ fáaramasi dúnan - ɔ cógo lá ɔ dón<br/> ní í yé dén kɛ́len yé kà à bá fúrubolomaw dɔ́n<br/> bá má sɔ̀n.
ní ɔ tɛ́ í ká dɔ́nfɛn tɛ́ ó.
kà é wólo í fàso lá - kàramɔgɔ ń ká í ɲìninka -<br/> kà é mɔ̀ í fàso lá<br/> ɔ tùma ná - ń ká í ɲìninka -<br/> é bá fàsannen má súutɛminɛn tà kà ɔ dá à kùn<br/> kà tága à fà dàmajira<br/> ɔ tùma ná - ń ká í ɲìninka - kà sé kà dén wólo ɔ lá<br/> é ká sé kà í bá fúruboloma dɔ́n<br/> nkàlon dɔn.
nkà ní í yé bátaramusonin fúru<br/> mùsonin sɛn bìlen<br/> kógotamusonin<br/> ní í yé ɔ fúru sá<br/> ɔ tùma ná - ń ká í ɲìninka -<br/> à bé sɔ̀rɔ kà kában kà yáala sú ní tìle.
mìnɛn kólonnin bé à kùn<br/> <c> page 304</c> ɔ tùma ná án kó ɔ lá sá ní fúru góyara kà bán<br/> à kùnkankɔrɔfɔ ká cá<br/> dón ó dón fúruboloma ná wéle ní kà sìgi.
í mána tága í fàso<br/> dɔ́ ná à fɔ́ cɛ̀ nìn kàkala ó<br/> fà bé í lá wà?
ń kó é bá fúruboloma yé kàrisa yé.
ɔ dɛ bé à tó mɔ̀gɔ bé à dɔ́n kɛ̀.
ní ɔ tɛ́ kà é wólo - kàramɔgɔ fáaramasi dúnan ń ká í ɲìninka - í bá fɛ̀<br/> só kélen mín kɔ́nɔ<br/> à má súutɛminɛn dá à kùn<br/> à má tága - kàramɔgɔ fáaramasi dúnan - kɛ̀lɛ lá<br/> ɔ tùma ná - ń ká í ɲìninka - é yɛ̀rɛ ká tága à fɛ̀<br/> fó é bé í fàso kɔ́nɔ<br/> dá fìɲɛman jùmɛn bé nà à fɔ́ kó é bá fúruboloma yé kàrisa yé?
ní í yé í dén kɔ̀ni kɛ́lɛn yé kà à bá fúruboloma dɔ́n<br/> bá má sɔ̀n.
ɔ dɛ káma màninkaw kó dénmusonin fára dénkɛnin kàn<br/> kó ɔ bɛ́ɛ lájɛrɛlen bé í ná bólo.
í ná ɔ yé màninkakan yé<br/> ánw kó í bá<br/> bɛ́ɛ bé í bá dɛ bólo.
ɔ kɛ́ra tùma mín ná - kàramɔgɔ fáaramasi dúnan -<br/> à kó Dantɛ<br/> à kó náamu.
<c> page 306</c> ɛ́! à kó bàba ká bàna júguyara sá.
ɔ dɔ́gɔkun bé - kàramɔgɔ - Monson yé ɔ kùnbɛn tùma mín<br/> ní tábale sɔ̀rɔla kà lában ní kà gɔsi sá.
ɛ́! à kó Dantɛ<br/> à kó náamu.
à kó ɔ tùma ná báasi tɛ́<br/> né fà<br/> à tìle sàba jí<br/> ní à jɔ̀ra<br/> tìle sàba jí jɔ̀len kɔ́ ù bé nà wólonwula jɔ̀.
wólonwula jɔ̀len kɔ́ sá - kàramɔgɔ ń ká í ɲìninka -<br/> tìle dɛ̀bɛ bé jɔ̀<br/> tìle dɛ̀bɛ jɔ̀len<br/> ń bé à fɛ̀ í ká Segu lámini dùgutigi ní Gàtigi<br/> í ká ù bɛ́ɛ lájɛrɛlen fára ɲɔ́gɔn kàn.
né Da - ń ká í ɲìninka -<br/> kó mín bé ń kɔ́nɔ ń bé à fɛ̀ ní kà à kɛ́.
mùtukali mùgan fílɛ<br/> ɔ mìnɛ kà tága ɔ dí Kaba-ka-jugu ní à ká jɛ̀denw mà.
kó né kó kà tága ɔ dí ù mà<br/> kó ù ká tága bá Ɲeba ká só.
kó ù ká díji dɔ́ɔnin mìn<br/> kà dɔ̀lɔji dɔ́ɔnin mìn<br/> kà kɔlokolo kùnba dɔ́ɔnin mìn<br/> kó séli bà fàga kà nà wùlu fàga sá<br/> <c> page 308</c> kó sɔgo bɛ́ɛ lájɛrɛlen ní à kànubaga dɔn<br/> kó né bé à fɛ̀ ní kà ń fà ní ń báw wéle<br/> kà ń dɔ́gɔ ní ń kɔ̀rɔw wéle<br/> bùlon wólonwula kɔ́nɔ yàn Segu.
Seguka bé kà à fɔ́ Segu dɔnda kélen ní bɔ́da kélen<br/> ɔ tùma ná ń bé à fɛ̀ ní kà ń fà ní ń báw wéle<br/> ń bé sìgi fànga ná.
ní ń bé sìgi fànga ná - ń ká í ɲìninka -<br/> ɔ tùma ná<br/> ní ń kán kà dàliluw mín dí ù mà<br/> ń bé nà ɔ dí ù mà<br/> kó né ká kàlifaw dɔn.
jítigi ní mɔ̀gɔtigi<br/> kɛ̀lɛtigi ní fɛ́lɛtigi<br/> í ká à dɔ́n ɔ kɛ́ra tùma mín ná<br/> ɔ tùma ná jɛlikɛ kó à mà à kó ɔ tɛ́ gàsi yé<br/> à kó ɔ tɛ́ báasi yé<br/> ɔ yé mùtukali mùgan mìnɛ ɔ lá.
ɔ yé í bìn kà tága sé - kàramɔgɔ fáaramasi dúnan ń ká í ɲìninka -<br/> àyiwa Kaba-ka-jugu mà<br/> à kó Kaba-ka-jugu mà<br/> à kó náamu<br/> àyiwa à kó né círa í mà<br/> à kó cí nìn tɛ́ báasi yé.
à kó - ń ká í ɲìninka -<br/> jítigi ní mɔ̀gɔtigi dɛ yé ń cí í mà<br/> kɛ̀lɛtigi ní fɛ́lɛtigi dɛ yé ń cí í mà.
à kó mùtukali mùgan fílɛ í ká ɔ mìnɛ.
í ká tága bá Ɲeba ká só<br/> í ní í ká jɛ̀kulu<br/> á ká tága dí jàlan dɔ́ɔnin mìn<br/> kà kɔlokolo kùnba dɔ́ɔnin mìn<br/> <c> page 310</c> ní kà à sɔ̀rɔ kà lában kà fɔ̀lɔkɔ bɔ́ á dùsukun ná. á ká á dùsukunkolo gɛ̀lɛnya.
ɔ tùma ná - ń ká í ɲìninka -<br/> á mákɛ dén sìgilen bé à kàn<br/> kó ɔ tùma ná - ń ká í ɲìninka -<br/> kó ní à fà tìle dɛ̀bɛ jí jɔ̀ra tùma ó tùma<br/> kó à bé kà Segu lámini wéle kà à dùgutigi wéle<br/> à bé à fɛ̀ ní kà sìgi à fà nɔ̀ ná fànga ná.
ɔ tùma ná ní Segukaw sɔ̀nna à ná<br/> à bé jɛ̀ ní kà kɛ́ ɲɔ́gɔnbalimamɔgɔ yé<br/> nkà ní Segukaw má sɔ̀n à lá sá<br/> ɔ tùma ná - ń ká í ɲìninka -<br/> bùlon kùn ní bùlon dá<br/> jɛleninkalaw dɛ bé áw bólo<br/> à bé ɲɔ́gɔn kùnbɛn cɛ̀ kɔ̀rɔbaw lá.
á bé tíla kùn cì ní kà tíla dá fára.
ní á séra kà fɛ́n ó fɛ́n kùn cì<br/> à jùlakulusi<br/> à kánnadɔlɔki<br/> sɛnnasabara<br/> kùnnabanfula<br/> ɔ yé áw tá yé.
ɛ́ɛ! ɔlu kó ń kɔ̀rɔ Kaba-ka-jugu<br/> ɛ̀hɛ! à mána kɛ́<br/> nkà nìn yé dàamu dábɔlen yé sá dɛ́rɛ!
<c> page 312</c> cɛ̀ ó né yɛ̀rɛ kánnadɔlɔki dɔ́gɔyalen bé dɔ́gɔya mín ná.
síni án sìgilen bámanan bànnen<br/> jítigi ní mɔ̀gɔtigi dén lá<br/> kó ù tɛ́ kɛ́ à fɛ̀<br/> ɛ́ɛ! nkà à ná kɛ́ í ná à fɔ́ án tɛ́ nìn cógo nìn ná dɛ́!
mùso ó mùso dɛ ní é kó kó é yé ɲɛ́ntannci yé<br/> kó é cɛ̀ tɛ́ tága jàmako jù lá<br/> kó ní í tɛ́ kà kánnadɔlɔkiw kɔ kà ù jɛ́<br/> ɔ bɛ́ɛ tóra à lá à dón.
bámananw bé nà ɲíni dɔ̀lɔkijɛnintigi dɔ̀lɔkijɛnintigi sá ó.
ù sɔ̀rɔla kà lában - kàramɔgɔ ń ká í ɲìninka -<br/> ní kà cí bìla Segu lámini dùgu mà. Segu lámini dùgu sɔ̀rɔla kà lában tìle dɛ̀bɛ jí jɔ̀len kɔ́<br/> ù nàna kà nà ɲɔ́gɔn kɛ́ - kàramɔgɔ fáaramasi dúnan ń ká í ɲìninka -<br/> Segu bùlon wólonwula kɔ́nɔ.
ù nàna tùma mín ná - ń ká í ɲìninka -<br/> bɛ́ɛ lájɛrɛlen tágara í jàtigila lá<br/> bɛ́ɛ lájɛrɛlen yé jàtigila mìnɛ.
dídumantigiso dídumantigiso<br/> míni mín ká dí<br/> míni mín ká kó yé kún ɲɔ́gɔn ná.
í yé à dɔ́n mɔ̀gɔya yɛ̀rɛ dìlalen bé ɔ tágabolo kàn<br/> <c> page 314</c> í ká kó ní mín ká kó bé bɛ̀n<br/> í ní ɔ bé tágama ní ɲɔ́gɔn yé.
ɔ̀ ɔ tùma ná - kàramɔgɔ ń ká í ɲìninka -<br/> jɛli Dantɛ bé sɔ̀rɔ kà lában kà yáala<br/> bámanankɛ nɔ̀ fɛ̀ bámanan tɛrentan.
ɔ̀ ɔ bé sɔ̀rɔ kà lában ní kà yáala à nɔ̀ fɛ̀ sá<br/> ní kà à dá súmusumu.
à kó ɔ tùma ná jɛli Dantɛ<br/> à kó náamu<br/> à kó Dantɛ<br/> à kó náamu<br/> à kó án ká tága só sá<br/> à kó né yé à dɔ́n né yé cí bìla cógo mín ná<br/> cí nàlen bé lájɛ.
án ká tága án sìgi sá án ká án sìfanaw dùn à dúnko mà.
Dantɛ kó ɔ tɛ́ gàsi yé<br/> à kó ɔ tɛ́ báasi yé<br/> à kó ɔ tùma ná - ń ká í ɲìninka -<br/> ń jàtigi<br/> à kó né bé í dɔ́n<br/> ní í yé fɛ́n mín fàga né bé nà ɔ síibɔ.
à kó ɔ tùma ná gàsi tɛ́<br/> à kó báasi tɛ́<br/> ù tágara kà tága ù sìgi<br/> ù yé sìfana dún.
bámanankɛ sìgilen kɔ́nɔna fìlila.
à kó jɛli Dantɛ<br/> à kó náamu<br/> <c> page 316</c> à kó jɛli Dantɛ<br/> à kó náamu<br/> à kó né bé nà kélen ɲíni é yɛ̀rɛ fɛ̀<br/> bámananw bɛ́ɛ nàna sá<br/> bɛ́ɛ bé - ń ká í ɲìninka - térisira ɲìnsira<br/> án ká à lájɛ sá<br/> kà tága án dɛ́n bámananw dá lá kà ù dɔ̀lɔminkan mɛ́n<br/> ní án yé à sɔ̀rɔ ù ná sɔ̀n án ká fàngako mà<br/> án ná ɔ dɔ́n kà sì<br/> ní ù tɛ́ nà sɔ̀n án ká fàngako yɛ̀rɛ mà<br/> ní án bé dàbali mín sìri - ń ká í ɲìninka -<br/> án ná ɔ sìri.
à kó ɔ tɛ́ gàsi yé à kó ɔ tɛ́ báasi yé<br/> ù sɔ̀rɔla kà lában - ń kà í ɲìninka -<br/> ù yé ù nɔ̀ngɔnma ù nɔ̀ ná.
ɔ kɛ́ra tùma mìn ná - kàramɔgɔ -<br/> ù sɔ̀rɔla kà lában ù wúlila<br/> ù yé Segu mìnɛ kógoseleke<br/> ù yé à mìnɛ kógoseleke.
ù sɔ̀rɔla kà lában - kàramɔgɔ -<br/> kà sé bàroda fɔ́lɔ mín ná<br/> ɛ́ɛ!
dɔ́ yé í kánto kó Boliko dɔn wà?
à kó ɔ̀nhɔn né dɔn.
ɛ́ɛ! à kó ń kɔ̀rɔ à kó é nàna wà?
<c> page 318</c> à kó ɔ̀nhɔn né nàna.
ɛ́ɛ! à kó án dùn wélekun yé jùmɛn yé?
ɛ́ɛ! à kó wà ń fà fára ń ná kóyi!
ń tɛ́ ń nàkun dɔ́n ń tɛ́ mɔ̀gɔ nàkun dɔ́n.
áw bɛ́ɛ yé Da dɔ́n<br/> kàbini Monson má sàya à tɛ́ màlo mɔ̀gɔ mà.
Monson sàlen à yé sɔ̀n kà à fɔ́ - kàramɔgɔ -<br/> kó à bé sìgi fànga ná<br/> ɛ́ɛ! à kó ń kɔ̀rɔ ɔ tɛ́ bɔ́ ù dá.
ánw cɛ̀ kɔ̀rɔba dàma mìnnen cɛ́ lá síni bùlon wólonwula kɔ́nɔ? Da ká à fɔ́ kó à bé sìgi fànga ná<br/> à bìnaakɛw bé yɛn nìn nɔ̀<br/> à kɔ̀rɔw bé yɛn<br/> ɔlu má fàngakokuma fɔ́<br/> Da ká à fɔ́ síni kó ɛ̀ bé sìgi fànga ná? ɛ́! à ná kɛ́ kómi síni kómi ŋála tɛ́ kà à dìla ó!
à yé jɛlikɛ kɔ́ri ncɛ́ncɛnin - kábako fà dúnunya ń ká í ɲìninka -<br/> à kó án ká yàn bìla<br/> nìnw tɛ́ sɔ̀n án ná síni ó!
à sɔ̀rɔla kà lában ní kà í tó ɔ lá<br/> à yé bàroda wɛ́rɛ sɛ́gɛrɛ<br/> à yé í dɛ̀mɛdɛme kómi í ná à fɔ́ fúru júgu<br/> fúru tɛ́ sà à kùnkankɔrɔfɔ tɛ́ bán<br/> ɲɛ́ kólon kɔliji ká cá<br/> à kɛ́ ála yé í ká ń kànu<br/> <c> page 320</c> ní ɔ kànu bɔ́ra lábanko tɛ́ à lá<br/> kɛ́ mɔ̀gɔ fɛ̀ mɔ̀gɔ mín kó à bé í fɛ̀<br/> ɲàmakala - ń ká í ɲìninka -<br/> sáni í ká í jàtigi kànu<br/> jàtigi dɛ ká kɛ́ í fɛ̀.
ní í jàtigi má kɛ́ í fɛ̀<br/> í ká kànu yé fú yé.
bári à tɛ́ í nàfa í bɔnyɛ tɛ́ à yɔ́rɔ - ń ká í ɲìninka -<br/> à tɛ́ í hámi.
à kó nìn tɛ́ gàsi yé<br/> nìn tɛ́ báasi yé<br/> à sɛgira kà lában<br/> ù tágara bàroda wɛ́rɛ mín ná<br/> ù yé à sɔ̀rɔ - bìsimila ràhamani ràhimi -<br/> yɛn ká júgu tásuma yé.
bámanan kɔ̀ni bé kà à fɔ́ tán ná dí ń mà Ɲeba ó<br/> kóro ɲɛ́ kélen dɔn ɔ dí ń mà<br/> né ká ń mìn.
ɛ́ máanu! sàya dón bé nà bálo dón tɛ́ kélen yé<br/> ɛ́ máanu! bálo dón ní sàya dón tɛ́ kélen yé<br/> báliku mána nìn bìla í hákili kɔ́nɔ kà bán - ń ká í ɲìninka -<br/> ɔ tùma ná mɔ̀gɔya ɲɛ̀na.
nkà ní é dɛ yé í míiri kó í bé nà màlodon mín ná<br/> kó ɔ yé sàya dón yé<br/> í tɛ́ màlo - kàramago fáaramasi dúnan - sàya tɛ́ bɔ́<br/> à kɛ́ra cíya júgu fìla yé.
<c> page 322</c> sàya mána sé dàma í sín sàya dálan mà<br/> í ká í dá ɔ kàn.
ní màlomafɛn nàna - kàramɔgɔ -<br/> cógo mín bé sé kà í bàli màlomafɛn mà - kàramɔgɔ -<br/> í bé ɔ dɔ́n<br/> ɔ̀ nìn yé kámalenkɔrɔya díya dɛ yé.
ɔ dɛ kɔ́sɔn án ɲàmakalaw kó sá<br/> ní cɛ̀ sɛn kárila à bé túgun<br/> ní í bólo kárila à bé túgun<br/> ɔ tùma ná nkà ní mɔ̀gɔ gálabu kárila kà bán<br/> báliku gálabu dɛ yé í ká fɛ́n bɛ́ɛ yé.
ní ɔ kɔ̀ni tínyɛna í lá kà bán - kàramɔgɔ fáaramasi dúnan ń ká í ɲìninka -<br/> à kó nɔ̀gɔyara.
í ká à dɔ́n ù yé Segu lámini bɛ́ɛ lájɛrɛlen tágama sá ní kà à bán<br/> ù má mɔ̀gɔ sí kélen yé Segu<br/> mín kó síni kó Da ká sìgi fànga ná Segu yàn<br/> kó ɔ ká dí án yé.
bɛ́ɛ kó à tɛ́ sé bɔ́ à dá<br/> kó ní à bɔ́ra à dá<br/> kó à ná kɛ́ kómi ŋála yɛ̀rɛ tɛ́ kà à dìla yɛ̀rɛ féwu!
cákuru ní cáse<br/> seri ní Lasa.
ɛ́ɛ! mɔ̀gɔw<br/> á yé jɔ̀ án ká sábali kóyi!
díɲɛ tùma dɔ́w tɛ̀mɛnna.
ánw bé ála sɛ̀bɛkɔrɔ tànu bì kósɛbɛ!
<c> page 324</c> bári - ń ká í ɲìninka - ánw yé sàya sí dɔ́n<br/> kà à fɔ́ dɛ kó fɛ́n bé sàya kɔ́ fɛ̀<br/> fɛ́nw tɛ̀mɛnna kúnuko ɔlu dɛ kó ní í ní bɔ́ra í lá kà bán<br/> kó à bánna kó fóyi tɛ́ kɔ fɛ̀ túgun.
ɔ̀ ɔ lá sá - kàramɔgɔ fáaramasi dúnan -<br/> mín yé án yɛ̀rɛw kɛ́ sá<br/> kó ánw tɛ́ sé kà báara kɛ́<br/> mín yé án yɛ̀rɛw kɛ́ sá<br/> kó ánw tɛ́ sé kà cɛ̀farinya kɛ́<br/> ɔ̀ ɔ yɔ́rɔ kélen mín bé án dùsukun kɔ́nɔ<br/> ɔ dón bárisigi ní háli sìlamakɛ yé í jɔ̀ kà bán<br/> ní í kó asha hadun ala lahila lawu<br/> asha hadun ana mahamadur surululayi<br/> ɔ tùma ná í kɛ́ra - ń ká í ɲìninka -<br/> ála ká jɔ̀n yé<br/> í kɛ́ra kíra ká jɔ̀n yé.
ní í yé mɔ̀gɔ fàga sá - ń ká í ɲìninka -<br/> ála nàna kà nà à jìra í lá kó jàhanamɛ kànuna ní í yé.
ɔ tùma ná - ń ká í ɲìninka -<br/> ní í yé kó wɛ́rɛ kɛ́ ɔ kɔ́ fɛ̀ ɔ sí tɛ́ bɛ̀n án ná.
ɔ̀ ɔ tùma ná - ń ká í ɲìninka -<br/> ɔ dɛ yé bà kélen ní kɛ̀mɛ dúuru kɛ́ bì<br/> <c> page 326</c> ní í nàna kà nà à yé sá kó í yé ɔ fìla kélen ó kélen kɛ́<br/> í bé tága kɛ́ - ń ká í ɲìninka - káfiri sù yé.
ɔ kɔ́sɔn kámalen kɔ̀rɔ bà kélen ní kɛ̀mɛ dúuru bé bì<br/> kó bà kélen bé kɛ́ í lá í bé ɔ kùnun kà í sìgi. ɔ tɛ́ kó í tɛ́ sé kà fɛ́nkɛ yé mɛ́nɛ! ɔ kɔ́rɔ dɛ bé ɔ lá.
ɔ kɛ́ra tùma mín ná - kàramɔgɔ ń ká í ɲìninka -<br/> à kó Dantɛ<br/> à kó náamu<br/> à kó Dantɛ<br/> à kó náamu<br/> à kó cɛ̀ ó án ká tága án dá<br/> Seguka sí tɛ́ sɔ̀n án ná<br/> ù tágara kà tága ù dá tùma mín ná - kàramɔgɔ ń ká í ɲìninka -<br/> kó ní kó yé báliku sɔ̀rɔ<br/> kána sín kà káraba sóo!
tága í dá fɔ́lɔ í ká sùnɔgɔ<br/> ní í sùnɔgɔra í bé í hákili sìgi í kàn.
hákilila mána sìgi í kàn<br/> ní ɔ yé fɛ́n mín dí í mà<br/> í bé sɔ̀rɔ kà lában kà báara kɛ́ ní ɔ tágabolo yé<br/> ní ɔ tɛ́ báliku mɔ́nɛtɔ ní í kó í bé ɔ mɔ́nɛ bɔ́ ɔ yɔ́rɔ kélen<br/> mɔ́nɛ wɛ́rɛ bé sɛgin kà lában kà dɔn í lá.
ù tágara ù dá kà sùnɔgɔ tùma mín ná<br/> í ká à dɔ́n dùgu yé í bàn jɛ́ mà.
ní í yé à mɛ́n kó à yé jɔ̀ án ká syɛ̀ fɔ́lɔ kàsi kɔ̀nɔ<br/> wálima syɛ̀ kán ɲɛ́ fìlanan<br/> ɔ yé mɔ̀gɔ màgo ɲɛ̀nen dɛ kó yé<br/> dùgu tɛ́ jɛ́ ɲɛ́nibagatɔ ɲìnɛ mà ó.
cɛ̀ba kɔ̀rɔ sìgilen bé à ní à dùsukun kɛ̀lɛlen bé - kàramɔgɔ -<br/> <c> page 328</c> dálan lá - ń ká í ɲìninka -<br/> dálan yɛ̀rɛ bànna à ká dá jáati!
syɛ̀ fɔ́lɔ kó màgo bé jɔ́ni ná? à tágara kà tága dɔn - ń ká í ɲìninka -<br/> à fà ká cɛ̀bon kɔ́nɔ.
à yé fà ká cɛ̀minɛnw tà ní kà ù kɛ́ à kàn.
à yé mìnɛn jùmɛn àni mìnɛn jùmɛn kɛ́ à kàn?
fà kɛ́len bé kà kùlusi tìgɛ ɔ dón - kàramɔgɔ fáaramasi dúnan -<br/> kùlusi sɛn kélen ɔ bé álekabakuru lá fó yàn. kùlusi sɛn kélen dálen bé - ń ká í ɲìninka -<br/> bɔbara tílancɛ lá<br/> án kó kɛ̀nɛtintin kàn.
kùlusi sɛn kélen dálen bé yɛn nɔ̀.
ɔ tùma ná à kɛ́len bé kà nɔ̀ngɔnya fìla kɛ́ - ń ká í ɲìninka -<br/> bàmada yé. kà ɔ dɔn à kùn ná ɔ tɔ̀ bé à bɔkolo kàn.
sɛ́bɛndenw dálen bé ɔ kɔ́ kàn<br/> bámanankɛ sɔ̀rɔla kà lában ɔ lá<br/> à yé nsìrasɛmɛ tà ɔ lá. ní kà ɔ dá à kán fɛ̀<br/> nsìrasɛme dálen à kán fɛ̀<br/> à nàna wɔloba tà ní kà ɔ dá bùlon wólonwula kɔ́nɔ.
yépege cɛ̀ sìlamɛyakɛmɛ fìla bé - ń ká í ɲìninka - dìngɛ jùkɔrɔ<br/> dìngɛ sɛnnen bé kà ɔ dìla ní kà ɔlu bìla yɛn<br/> wɔlo dálen bé ɔlu dá lá. ɔ tùma ná à sɔ̀rɔla kà lában kà nà kà nà í cóoko<br/> à yé kɔlon tán síramugu sàn ɔ ná<br/> ní kà ɔ dɔn à nún kɔ́rɔ. à ɲɔ́nkan góyara.
<c> page 330</c> à kó Dantɛ<br/> à kó náamu<br/> à kó Dantɛ<br/> à kó náamu<br/> à kó tága sá kó né kó Segu lámini dùgutigi ní à Gàtigi<br/> kó ù ká ɲɔ́gɔn sɔ̀rɔ bùlon wólonwula kɔ́nɔ.
Kaba-ka-jugu ní à ká jɛ̀denw kó ù ká ɲɔ́gɔn sɔ̀rɔ ń ná sá<br/> kó ń bé à fɛ̀ fɛ́n mín bé ń fɛ̀<br/> kó ń bé à fɔ́ - ń ká í ɲìninka - mɔ̀gɔw yé.
à kó ɔ tùma ná - kàramɔgɔ fáaramasi dúnan ń ká í ɲìninka<br/> jɛlikuntigi ká à sɔ̀rɔ kà lában kà wúli ɔ lá. ní ɔ yé - ń ká í ɲìninka - jɛli Tiɲɛtigiba Dantɛ yé. à yé í jɔ̀ ɔ lá à kó né fà ní ń báw<br/> ɔlu kó náamu<br/> à kó wà báasi tɛ́.
jítigi ní mɔ̀gɔtigi dɛ bé áw wéle<br/> né ká wéle tɛ́.
kɛ̀lɛtigi ní fɛ́lɛtigi dɛ bé áw wéle<br/> né ká wéle tɛ́.
múgutigi ní nɛ̀gɛtigi dɛ bé áw wéle<br/> né ká wéle tɛ́. ní ɔ yé Monson dén Da yé.
à kó à màgo bé áw lá - ń ká í ɲìninka - bùlon wólonwula kɔ́nɔ<br/> kó á ká ɲɔ́gɔn sɔ̀rɔ yɛn.
Kaba-ka-jugu àni Kanubaga-ɲuman<br/> Bi-ka-gɛlɛn-n-ma ní Sini-ye-to-ala-ma<br/> bùlon kɔ́nɔ Mɔgɔ-ɲumannin-fin àni Mɔgɔ-ɲumannin-jɛ<br/> <c> page 332</c> Faamɛ-kɔrɔba ní Faamɛnin-ncinin<br/> Ɲuman-ka-ɲi-ɲuman-tile-tɛ<br/> Tugu-mɔgɔ-la-a-be-mɔgɔ-tɔɔrɔ<br/> Ka-i-bila-i-yɛrɛ-ma-Segu-o-mago-tɛ-dila<br/> Sidɔlɔki Yamusa bìnaa Balakɛ<br/> kó áw ká ɲɔ́gɔn sɔ̀rɔ bùlon kùn ní bùlon dá.
kó án fà ní ń báw kó áw ká dɔn.
ɛ̀ nìn kɛ́ra tùma mín ná - kàramɔgɔ ń ká í ɲìninka -<br/> ɔlu sɔ̀rɔla kà lában ní kà ɲɔ́gɔn dɛ̀mɛdɛmɛ<br/> ù yé bùlon wólonwula kɔ́nɔ mìnɛ kà à fá.
bámanankɛ yɛ̀rɛ sìgilen bé - ń ká í ɲìninka -<br/> à ɲɛ́ kɛ́len bé í ná à fɔ́ nkɔ́ncɔrɔ ɲɛ́ kúngo kɔ́nɔ.
ní ánw kó nkɔ́ncɔrɔ ɔ yé kɔ̀nɔnin dɛ yé<br/> à sìi bé à kàn kómi í ná à fɔ́ bámananw kɛ́len kà fìni dɔn àyiwa nsóro lá. ɔ ɲɛ́ bé bìlenya cógo mín kà à kùnkolo fìnya<br/> ánw kó ɔ mà kó nkɔ́ncɔrɔ. à ɲɛ́ ká bìlen.
ɔ tùma ná bámanankɛ sìgilen sá<br/> à mìnnen ní - ń ká í ɲìninka -<br/> dùsukun kàmaninen.
fɛ́n mín bé nà fɔ́ ní à yé ɔ dɔ́n kà sì sú lá<br/> àni wále mín bé nà kɛ́ sɔ̀gɔma nìn ná à fɛ̀<br/> à bé à fɛ̀ sá - ń ká í ɲìninka -<br/> à ní à dùsukun bɛ́ɛ ká bɔ́ kíri lá.
bámanankɛ sìgilen tóra ɔ lá bùlon wólonwula kɔ́nɔ - kábako fà dúnunya ń ká í ɲìninka -<br/> à sɔ̀rɔla kà lában ní kà mɔ̀gɔw bìsimila.
à kó jɛli Dantɛ<br/> à kó náamu<br/> à kó jɛli Dantɛ<br/> <c> page 334</c> à kó náamu<br/> à kó àyiwa né ká wéle tɛ́ wéle júguman yé<br/> í bé à jìra - ń ká í ɲìninka - né dɔ́gɔw lá<br/> í bé à jìra ń kɔ̀rɔw lá<br/> í bé à jìra Segu lámini dùgutigi ní à kàfotigi lá<br/> í bé à jìra ù bɛ́ɛ lájɛrɛlen lá kó né Da yé ù wéle sɔ̀gɔma nìn ná<br/> kó ń wéle nìn tɛ́ báasi yé.
àyiwa ń kó ɔ tùma ná<br/> né mɔ̀kɛ dɛ yé Ngolo yé.
kó Ngolo dén dɛ yé Monson yé. kó Monson - ń ká í ɲìninka -<br/> ɔ dɛ yé Da wólo ní kà Cɛfɔlɔ bánge.
ɔ Cɛfɔlɔ - kàramɔgɔ fáaramasi dúnan -<br/> kó ɔlu bɛ́ɛ lájɛrɛlen bé yàn.
kó ɔ tùma ná - ń ká í ɲìninka -<br/> í ká tága jɛ̀ya à kàn<br/> nà fà<br/> à yé mìnɛnw bìla<br/> mìnɛnw bìlalen kɔ́ sá - ń ká í ɲìninka -<br/> mɔ̀gɔ jùmɛn ká kán kà mìnɛnw tà?
mɔ̀gɔ wɛ́rɛ tɛ́ mìnɛn tà<br/> né yɛ̀rɛ Da dɛ bé nà mìnɛnw tà<br/> nkà ń bé nà mìnɛnw tà kó ɔ yé jàtigɛ kúma yé.
ù yɛ̀rɛw ɲɛ́ bé ń sìgilen lá - ń ká í ɲìninka -<br/> mìsi jɛ́ wɔlo kàn<br/> kú jɛ́ bé ń bólo<br/> nsìrasɛmɛ dálen fílɛ<br/> yépege cɛ̀ sìlamɛyakɛme fìla - ń ká í ɲìninka -<br/> ɔ fìlɛ dìngɛ kɔ́nɔ.
<c> page 336</c> ɔ tùma ná ń bé fànga ná cógo mín ná<br/> ù yɛ̀rɛw ɲɛ́ bé ń ná<br/> kɔlon tán síramugu mùnnen bé ń nún kɔ́rɔ<br/> kó ù túlo bé ń ɲɔ́nkan lá.
kó ní né ɲɔ́nkan ká dí<br/> ní à ká gó<br/> kó ù yé ɔ dɔ́n<br/> mín mána kɛ́ ù fɛ̀ kó ù ká ń jáabi<br/> kó né tɛ́ jɛli yé kó ń bé ù déli.
hɔ́rɔnkɛ dálakuma mán kán kà tɛ̀mɛn dáɲɛ sàba kàn<br/> kó ní í tɛ̀mɛnna ɔ kàn kà bán<br/> kó í kɛ́ra ɲàmakala yé.
kó né tɛ́ fóyi ɲíni ù fɛ̀ - ń ká í ɲìninka -<br/> ù ká à fɔ́ ń sɔ̀nna kélen ń má sɔ̀n.
ɔ dón ní bì tɛ́ kélen yé - kàramɔgɔ -<br/> ɔ yé à sɔ̀rɔ cɛ̀ kùnba cáman tùn bé ánw fɛ̀ Segu yàn.
à dón tìlema - kàramɔgɔ ń ká í ɲìninka -<br/> Kuku Nsumana tùn bé Kuku. ɔ yé móridenkamalen yé.
móriw bé tó kà à fɔ́ ɔ mà sɔ̀n<br/> kó sakilalu ma jununu walahu kan na ɛ ni ma<br/> sabiyu sabiya kiraba garibu den kira àni kó ɲɛ́nabɔ<br/> cɛ́kala kùru kélen ní kɔ́rɔfɔ cáman.
àlikuranɛ sí màninkɛmɛ - kàramɔgɔ àlhamdulilay -<br/> à híjibu màninkɛmɛ kà à bɛ́ɛ lájɛrɛlen kàlan<br/> <c> page 338</c> kà à dùrusi kà à dɔn í kùnkolo kɔ́nɔ.
kó ɔ yé nɛ̀nkun gàrasɛgɛ yé<br/> kó à kà à sɔ̀rɔ í yé bìsimilayi kélen dàma dɔ́n<br/> kó bárika bé í lá í ní ála bé ɲɔ́gɔn fɛ̀ - ń ká í ɲìninka -<br/> kó ní í yé fɛ́n ó fɛ́n fɔ́ ála mà kó à sɔ̀nna ɔ mà.
Kuku ká Nsumana tùn bé Kuku<br/> Sirablen Karamɔgɔ tùn bé Sirablen<br/> Tomakɔrɔ sokɛ tùn bé Tomakɔrɔ<br/> Nkilinti Nkɔlɔntɔ tùn bé Jɔnkolonin<br/> Kɔda ní Jɛnɛba dén<br/> Jan Kɔnɛ dén - sidikifi sama wati -<br/> Kɛlɛkɛ ní Maankɔrɔ dén tùn bé Bakari Jan ná.
ɔlu bɛ́ɛ lájɛrɛlen dɛ yé dɔ́ dɛ kɛ́ - ń ká í ɲìninka -<br/> kà sɔ̀rɔ kà lában ní kà tága ɲɛ́kun ná<br/> ɔlu bɛ́ɛ yé dɔ́ kɛ́<br/> ánw fɛ̀ Segu yàn.
ɔ̀ ní mɔ̀gɔ mín kó sá - kàramɔgɔ fáaramasi dúnan -<br/> kó í bé díɲɛ détayi ɲíni<br/> án bé tága à tà - kàramɔgɔ fáaramasi dúnan -<br/> kàbini Maka kà tága à bìla - ń ká í ɲìninka - Walata.
ɔ lá sá - kàramɔgɔ ń ká í ɲìninka -<br/> nkà án yé fɛ́n mínw dɔ́n<br/> Da kó yɛ̀rɛ kìbaru lá sá<br/> án bé à fɛ̀ dɛ ní kà ɔlu láse án ká Mali cɛ̀ kùnba nìnw mà - kàramɔgɔ -<br/> ù ká sé kà ɔ mɛ́n ù túlo kɔ́nɔ<br/> kà à dɔ́n dɛ kó sánji bé nà yɔ́rɔ ó yɔ́rɔ<br/> kó ndánso bé kùru sàma.
<c> page 340</c> ɔ dón - kàramɔgɔ fáaramasi dúnan - ń ká í ɲìninka -<br/> Segu kɔ́nɔ<br/> Sirakɔrɔ fìlew tùn bé Segu yàn.
géleburu mùgan ní tán tùn bé yàn<br/> àni búru júgu mùgan ní tán<br/> ɔlu dɛ tùn bé fyɛ́ - kàramɔgɔ -<br/> kómi í ná à fɔ́ klɛ́rɔn bé kɛ́ kà kɛ̀lɛdenw bìlasira cógo mín ná.
géleburu mùgan ní tán<br/> búru júgu mùgan ní tán<br/> Sirakɔrɔ fìlew<br/> àni dɔ̀nkan.
à dón Ngoyi Tɔnmasa bé Ngoyi Tɔnmasala<br/> Ngoyi Tɔnmasa dɛ yé mɔ̀gɔninfin jɔ̀ Ngoyi Tɔnmasala. kà tága mɔ̀gɔninfin bìla - ń ká í ɲìninka -<br/> ntómi jàn jùkɔrɔ Nɛrɛkɔrɔ<br/> ntómi jùkɔrɔ Nɛrɛkɔrɔ<br/> dɔ́w bé tó kà bɔ̀gɔ jàlan sɛn<br/> dɔ́w bé kɛ́ kà jí dá à kàn<br/> dɔ́w bé kɛ́ kà à fóroki ní ù sɛn yé<br/> dɔ́w bé kɛ́ kà bɔ̀gɔden kùnmɔn.
mɔ̀gɔninfin jɔ̀len bé ánran dɛ yé<br/> ń kɔ̀rɔ nìn mìnɛ í ká à dí ń kɔ̀rɔ mà yɛn<br/> ń kɔ̀rɔ nìn mìnɛ í ká à dí ń kɔ̀rɔ mà yɛn<br/> kà bɔ́ ní bɔ̀gɔ yé Nɛrɛkɔrɔ kà tága só jɔ̀ Ngoyi Tɔnmasala.
ntɔri tùn bé kàsi sànyɛlɛma ó sànyɛlɛma kà bɛ̀n jɔ̀nminɛ tìle tán mà<br/> ntɔrikasituma tùn mána sé<br/> ní à yé à sɔ̀rɔ í mùso bé dálan lá<br/> <c> page 342</c> ní í má à kúnun<br/> dùgu màna jɛ́ - ń ká í ɲìninka -<br/> bámanan tùn bé í wéle bùlonda lá<br/> kà jí dúman sìgi í dá lá<br/> kó háli ní kɛ̀lɛmugu jɔ̀ra kó é bé tága kà í mùso tó yɛn.
í ká à dɔ́n ɔ kɛ́ra tùma mín ná - kábako fáaramasi dúnan - ɛ́ɛ! - kábako fà dúnunya -<br/> à kána ɲɔ́gɔn tɔ́ɔrɔ<br/> díɲɛ ków ù bé ɲíni kà dɔ́gɔman kɛ́ra sá ó.
ní mɔ̀gɔ mín yé à lájɛ - kàramɔgɔ fáaramasi dúnan -<br/> kà à tà ɔ wágati lá kà nà sé bì mà - ń ká í ɲìninka -<br/> dɔ́ɔnin kɛ́ra.
jítigi ní mɔ̀gɔtigi sìgilen sɔ̀rɔla kà lában kà à fɔ́ Dantɛ mà<br/> à kó Dantɛ<br/> à kó náamu.
à kó à fɔ́ - ń ká í ɲìninka - cɛ̀ kɔ̀rɔbaw yé kó né kó ù ká ń jáabi dɛ́!
kán ɲɛ́ sàba - kàramɔgɔ ń ká í ɲìninka -<br/> ɔ dáfara.
à kó ń tɛ́ fɛ́n dá nìn kàn. à kó ɔ tùma ná - ń ká í ɲìninka - Dantɛ<br/> ní ù má sɔ̀n kà kúma<br/> é yɛ̀rɛ ká fɛ́n dɔn ù dá sá ù ká à fɔ́ án yé<br/> án ká ɔ mɛ́n.
ɛ̀ Dantɛ kó né dùn bé mùn fɔ́ ù yé? jítigi ní mɔ̀gɔtigi dén<br/> ɔ kó wà - ń ká í ɲìninka - Segu hɔ́rɔn<br/> àni - ń ká í ɲìninka - Segu ɲàgamala<br/> né ká kúma tɛ́ kóyi!
jítigi ní mɔ̀gɔtigi dén ká kúma dɔn<br/> kɛ̀lɛtigi ní fɛ́lɛtigi dén ká kúma dɔn<br/> múgutigi ní nɛ̀gɛtigi dén ká kúma dɔn.
<c> page 344</c> bámanan mìsikantigɛsɔnjigin<br/> dìngɛ tɛ́ sɛn kɔ́ kùru<br/> à bé nímasaw tɔ́ɔrɔ.
à kó né ká fɛ́n dɛ dɔn áw dá.
á yɛ̀rɛw bɛ́ɛ dá kó - kàramɔgɔ -<br/> á bé Da fɛ̀<br/> ù má kúma.
à kó áw yɛ̀rɛ dɛ kó<br/> á bé Da fɛ̀<br/> ù má kúma<br/> kán ɲɛ́ fìla.
à sàbanan<br/> à kó áw yɛ̀rɛ dɛ kó kà à fɔ́ áw tɛ́ Da fɛ̀.
ɛ́ɛ! ɔlu kó jɛlikɛ wála! ɛ́ɛ! à mána kɛ́<br/> í yé án kɔ́nɔna sú<br/> ní í nɛ̀nko yé sá dɛ́rɛ! ɛ́ɛ!
da ɲɔ́gɔn ná dénntannin ká wólo án ɲɛ́ ná yàn?
Cɛfɔlɔ wólola - ń ká í ɲìninka -<br/> o' má kɛ́ kɔ̀rɔ yé<br/> o' yé tìɲɛ yé.
ɛ̀ mín wólola - kàramɔgɔ -<br/> à bìnaakɛw bé yàn.
kà à mìnɛ - kàramɔgɔ ń ká í ɲìninka - Baabugu Nciw lá<br/> ɔlu bɛ́ɛ lájɛrɛlen bé yàn. ɔlu bɛ́ɛ lájɛrɛlen yé àle ɲɛ́mɔgɔ yé.
ɔ tùma ná ɔlu sí má à fɔ́ kó ù bé sìgi fànga ná<br/> é ká sɛgin kà lában kà nà í sìgi ánw cɛ́ lá<br/> kó é bé sìgi fànga ná<br/> ɛ́ máanu!
sàtumadimi dɔn dɛ́rɛ!
<c> page 346</c> à fɔ́ à yé kó ánw kó án tɛ́ à fɛ̀.
cɛ̀ba kɔ̀rɔ sìgilen tóra - ń ká í ɲìninka -<br/> fó à síi dén kélen kélen bɛ́ɛ lájɛrɛlen bé cɔ̀rin ɲɔ́gɔn ná - ń ká í ɲìninka -<br/> dɔ̀lɔki jùkɔrɔ sá.
da sìgilen sɔ̀rɔla kà lában kà tó ɔ lá<br/> mìsi jɛ́ wɔlo kàn.
à yé í tɛ́gɛ fìla córon à kùncɛ lá tùma mín ná<br/> à kúlela déwu kán ɲɛ́ sàba<br/> ɛ́ɛ!
à kó máanu! à kó jàa kó fà sàya yé mɔ́nɛ yé.
ɛ́ɛ! jɛlikɛ kó à kó mùn kɛ́ra? Kaba-ka-juguw yé ù kánto kó mùn kɛ́ra?
ɛ́ɛ! à kó máanu! à kó né ká sé kà ń fà ní ń báw wéle Segu yàn<br/> kó né bé sìgi - ń ká í ɲìninka -<br/> Monson bánnen nɔ̀ ná<br/> Monson dén yé né yé<br/> ɲàmɔgɔden tɛ́ ń yé. ɔ tùma ná kà tága kɛ́ bámanan kà í sìgi kó ù tɛ́ sɔ̀n né ná.
ɛ̀ Kaba-ka-jugu à kó ɔ tùma ná<br/> kó mákɛden é dùn kó án ká mùn kɛ́?
ɛ́! à kó né bé à fɔ́ á ká mùn kɛ́?
án fárala kán jùmɛn mà?
àyiwa bùlon kùn ní bùlon dá<br/> à yé ɲɔ́gɔn kùnbɛn ń ná sá.
ɔ yé à sɔ̀rɔ kɔ̀ni jéleninkalatigiw<br/> fó ɔlu bé sɔnsoro ɲɔ́gɔn kɔ́ kàn.
fó kà ɲɔ́gɔn kɔ́rɔta ń kɔ̀rɔ nìn mìnɛ ń yé<br/> nìn tɛ́ né dàn ó.
nìn kɔ̀ni ní à fɔ́ra kɔ̀ni kó án ká sé ù mà<br/> nìn tɛ́ né dàn.
ɛ́ɛ! ń kɔ̀rɔ wála! né dùn ɲɛ́ nɔ̀ tùn bé ɔ lá<br/> ɛ́! né ɲɛ́ nɔ̀ tùn bé ɔ lá<br/> ɛ́! né ɲɛ́ nɔ̀ bé ɔ lá ɔ tó yɛn kóyi!
<c> page 348</c> ɔ kánnadɔlɔki ká ɲì<br/> né yɛ̀rɛ kánnadɔlɔki dɔ́gɔyalen dɔn.
ní né yé nìn fàga bɛ́ɛ<br/> ń bé à kánnadɔlɔki bɔ́ à kán ná kà à dɔn ń kán ná<br/> né bé tága ní ɔ yé.
cákuru ní cáse<br/> fóroko fìla àni npálan kólon<br/> jɛ̀ko ɲùman àni fárako júgu.
í ká à dɔ́n ɔ kɛ́ra tùma mín ná<br/> ɛ́ɛ! nìn yɔ́rɔ nìn ká dí ɔ yé sá!
cákuru ní cáse - ń ká í ɲìninka -<br/> Kaba-ka-jugu ní Kanubaga-ɲuman<br/> àni Bi-ka-gɛlɛn-n-ma Sini-ye-to-ala-ma<br/> cɛ̀ ó!
ù fólongotora bámanan kàn sá.
à mána mín cɛ̀ à ká dɔ̀lɔkikan mà<br/> ɔ ɲɛ́ córonnen bé ù bólo kómi í ná à fɔ́ fága gɔni dálen bé ntɔri kùn.
ù bé jéleninkala sìgi ɔ kùn cɛ́ma kwá!
ní ù yé à sìgi ɔ kùn cɛ́ma<br/> ɔ kùnkolofilen bé dáyɛlɛ kà bɔ́ ɲɔ́gɔn ná. ɔ tɔ̀ kùrun dɔ́ bé í bìnimini í kó Manden ŋàna sárakamisi.
ù bé kùlusi bɔ́ kà à bɔ́ ɔ jù lá<br/> kà dɔ̀lɔki bɔ́ kà à bɔ́ à kán ná<br/> bànfulanin bɔ́ kà à bɔ́ ù kùn ná<br/> kà sàbara jàlan kélen bɔ́ kà à bɔ́ ɔ lá<br/> kà ɔ dɔn ù kàman kɔ̀rɔ<br/> ɛ́ɛ!
ń kɔ̀rɔ né ká dón díyara.
ɔ mána kɛ́ dɔ́ wɛ́rɛ kán cɛ̀len bé dɔ́ wɛ́rɛ bólo<br/> <c> page 350</c> ù ɲɛ́w wúsulen bé ù bólo bùlon kɔ́nɔ.
ɛ́ɛ! ń kɔ̀rɔ<br/> nìn kó nìn ná kɛ́ kó yé bì kóyi!
ɔ̀nhɔn kó à dábɔra nìn dɛ káma<br/> ù mána à fɔ́ kó ù bé jéleninkala sìgi ɔ kùn cɛ́ma kwá!
jéleninkala mána sìgi ɔ kùn cɛ́ma tùma mín ná<br/> í bé nà ɔ yé<br/> ɔ nímakarantɔ bé í kánto<br/> ɛ́ɛ!
ála né sàra kóyi!
ɛ́ɛ! né ká mɔ̀gɔya tíɲɛna<br/> ń sɔ̀n cìra ń kɔ́mɔkili cìra ń kɔ́nɔ. ɛ́ɛ! né tá tíɲɛna.
ɔ yé à sɔ̀rɔ ù yé kùlusi tán kà à bɔ́ ɔ jù lá<br/> sáni kà ɔ ní mìnɛ kà dɔ̀lɔki tán kà à bɔ́ à kán fɛ̀<br/> kà lában kà bànfula bɔ́ à kùn ná<br/> kà sàbara kélen bɔ́ ní kà à bɔ́ yɛn nɔ̀<br/> ɔ bé ɔ dɔn à kàman kɔ́rɔ.
dɔ́ wɛ́rɛ kán cɛ̀len bé ù bólo.
bùlon kɔ́nɔna kɔ̀ni dùurulen bé. jítigi ní mɔ̀gɔtigi yɛ̀rɛ sìgilen bé - kàramɔgɔ fáaramasi dúnan - ń ká í ɲìninka -<br/> à bé tó kà ɲɔ́n sɔ̀n ní kà dàn à tílancɛ lá.
ɛ́ɛ! à kó máanu!
à kó nìn yé kó dúman yé<br/> bɔ́nɛ dábɔra sá.
ɔ kɛ́ra tùma mín ná - kàramɔgɔ -<br/> jàa kó ó kó ní í yé à sɔ̀rɔ à bé nà ɲɛ̀<br/> dá fìɲɛman dɔ́ bé nà à ɲɛ̀<br/> kó ó kó ní à bé nà tíɲɛ<br/> jàa dá fìɲɛman dɔ́ bé à tíɲɛ.
cɛ̀ ó ù nàna kà nà sé - ń ká í ɲìninka -<br/> <c> page 352</c> àyiwa mùsokobatigi dɔ́ mà.
ɛ́ɛ! ála à kó á yé á jɔ̀ kóyi! fɛ́n mín bé án dá ń ká ɔ fɔ́ áw yé.
cɛ̀ ó ɛ̀hɛ! nìn tɛ́ sé kà kɛ́ nìn kɛ́cogo nìn ná kóyi! cɛ̀ ó àyiwa sá kà án bɛ́ɛ kɛ́ sù yé dón kélen.
áw má án tá fɔ́len fàamu dɛ<br/> Dantɛ à fɔ́ ù yé kó ánw kó án bé Da fɛ̀<br/> kó à ká sìgi fànga ná.
Kàbini à fà tìle kó à má fóyi kɛ́ mɔ̀gɔ lá.
à fɔ́ra mínw yé - ń ká í ɲìninka -<br/> ù yé à kɛ́ ní kálabaganciya yé ní yɛ̀rɛjira dɛ yé<br/> yɛ̀rɛjira bé mɔ̀gɔ ní fànga cɛ́ wà?
kó ánw kó án bé à fɛ̀ à ká sìgi à fà sìgiyɔrɔ lá<br/> mɔ̀gɔ tɛ́ à ní fànga cɛ́ ó!
ɛ́ɛ! ù kó wà ɲɔ̀si fálenna túgun kóyi!
ɛ́ɛ! ù kó à bé nà kɛ́ cógo dì?
ɛ́ɛ! à kó cógo jùmɛn bɔ́ra?
à kó wà bùlon kùn ní bùlon dá<br/> á yé á jɔ̀ sá<br/> ɲɔ̀si fálenna túgun<br/> án ká kúma lámɛn kó kúra dá wɛ́rɛ lá.
ɔ tùma ná - ń ká í ɲìninka - Kaba-ka-jugu fɛ̀rɛnɛla<br/> fó dɔ́w bé tó kà ù bólo cín kà à fɛ́rɛfɛrɛ<br/> <c> page 354</c> ɛ́ ála! ń kɔ̀rɔ nìn kɛ́ra lámɔnɛ yé dɛ! nìn kɔ̀ni dábila má díya ń yé féwu!
ní mɔ̀gɔ bán tùn tɛ́ ó<br/> ɔ yé à sɔ̀rɔ tɔ̀w sìgilen bé kɔ́ fɛ̀ kà jáabi kɔ̀nɔ sá<br/> kó án múrutilen dɔn án tɛ́ sɔ̀n.
Dantɛ sɔ̀rɔla kà lában kà wúli kà í jɔ̀ ɔ lá<br/> à kó jítigi ní mɔ̀gɔtigi<br/> à kó náamu<br/> kɛ̀lɛtigi ní fɛ́lɛtigi<br/> à kó náamu<br/> múgutigi ní nɛ̀gɛtigi<br/> à kó náamu. bámanan mìsikantigɛsɔnjigin<br/> à kó í yé bámanan ká kúma mɛ́n wà?
à kó ń yé à mɛ́n<br/> í yé bámanan ká kúma mɛ́n wà?
à kó ń yé à mɛ́n<br/> ɔ̀nhɔn à kó Dantɛ<br/> à kó nìn kó yé à yɛ̀rɛ nɔ̀gɔya sá kóyi!
à kó mín kɔ̀ni kɛ́ra sá<br/> né yɛ̀rɛ tùn bé fɛ́n mín kɔ̀ni ɲíni<br/> Makungoba ní Nangoloko ní Kɔntara ní Binyɛ-jugu fɛ̀<br/> ɔ kɛ́len fílɛ né yé kóyi!
<c> BITON ET les GÉNIES</c> án bé à fɛ̀ ní kà nìn yɔ́rɔ nìn fɔ́<br/> Mali cɛ̀ fárinw mínw bé à lá ní ù tɛ̀mɛnna<br/> án ká cɛ̀ kɔ̀rɔba fɔ́lɔ fɔ́lɔ fɔ́lɔ mínw tɛ̀mɛnna Segu yàn.
né jɛli Tayiru bé à fɛ̀ ní kà nìn yɔ́rɔ nìn másala bɔ́<br/> ɔlu dɛ yé Segu sìdo Jara àni bálansando kɔ́nɔ.
bálansan bà náani<br/> àni bálansan kɛ̀mɛ náani<br/> àni bálansan tán náani<br/> àni fɛ́n náani<br/> àni bálansan kɔ́ kùrunnin kélen.
dùgulenw bɛ́ɛ tùn tɛ́ à yɔ́rɔ dɔ́n sánko dúnan ɲɛ́ntannci<br/> bámanan ká bóli tùn yé bóli kùnbaba náani yé à dón.
nìn yɔ́rɔ nìn bé fɔ́ dón mín ná<br/> à yé à sɔ̀rɔ dɛ<br/> jítigi ní mɔ̀gɔtigi<br/> ɔlu bálolen tùn dɔn<br/> kɛ̀lɛtigi ní fɛ́lɛtigi<br/> ɔlu bálolen tùn dɔn<br/> múgutigi ní nɛ̀gɛtigi<br/> ɔlu bálolen tùn dɔn<br/> bámanan mìsikantigɛsɔnjigin<br/> dìngɛ tɛ́ sɛn kɔ́ kùru nkà à bé nímasa cáman káraba.
ɲàmakalaw kó<br/> <c> page 360</c> díɲɛ kɛ́ra kírikasa wàtita yé.
bà mán kɛ́nɛ<br/> bàtigi mán kɛ́nɛ<br/> mùru dá mán dí<br/> bà kán à ká fàsan.
tìle ká gɔni<br/> dùgumakolo gɔniyara.
ŋáran tɛ́ án bólo kà án sìgi kàbakolo lá ní kà án kùnko fɔ́ ála ní à ká mɛ̀lɛkɛw yé.
ɔ̀ ɔ dón yé à sɔ̀rɔ - kàramɔgɔ fáaramasi dúnan ń ká í ɲìninka -<br/> Bitɔn Kulibali ká mɔ̀gɔfagadonso<br/> ɲa Ngolo ní barama Ngolo<br/> Deese ní Faakari.
ɲàmakalaw dɛ kó àle mà<br/> kó à bɔ́ra ń bá Sunu Saakɔ<br/> Sunu Maamari<br/> Dɛlibajɛ Saakɔ<br/> Sunu Maamari.
ɲàmakalaw kó à mà kó ní án fìlila í mà<br/> án ná à fɔ́ í bɔ́ra masa kuru lá<br/> masa kuru dɛ bɔ́ra Sɔnsɔn kuru Sooma ná<br/> Sɔnsɔn kuru Sooma dɛ yé Sɔnsɔn Daade cɛmɔgɔ bánge.
Sɔnsɔn Daade cɛmɔgɔ ɔ dɛ yé jínɛ Kataba bánge.
jínɛ Kataba ɔ dɛ yé Fanta Wuyɛ bánge.
<c> page 362</c> Fanta Wuyɛ dɛ yé jínɛ Mariko Njan bánge.
ɔ jínɛ Mariko Njan<br/> ɔ sìgilen tùn bé Bamako Sutadunun<br/> jínɛkuntigiya lá.
à yé sàn bà kélen ní kɛ̀mɛ dúuru kɛ́<br/> dùgumakolo kɔ́ kàn<br/> à bé jínɛw kùnko fɔ́<br/> à bé tó kà jínɛw kùnko fɔ́ sɔ̀n.
ɔlu ká tìlew bánna tìle bánbali tɛ́.
à bɛ́nbakɛ masa kuru sɔ̀rɔla kà lában kà fítinɛ<br/> kà tága í sìgi Banisilayila<br/> à kó à bé tága kà tága híji mínkɛ nìn yé<br/> à nàna kà nà sé Banisilayila.
à yé Ɲà kɛ̀mɛ tà Banisilayila<br/> àni bóli kɛ̀mɛ à yé ɔlu tà Banisilayila<br/> àni Ɲà kɛ̀mɛ à yé ɔlu tà Banisilayila<br/> kà sɔ̀rɔ kà lában ní kà bɔli kà nà.
à nàtɔ ɔ lá<br/> à nàna kà nà sé bájiba Jara dánkan lá<br/> bóli sàba tílala à lá<br/> kélen bìlala báji kɔ́nɔ<br/> <c> page 364</c> mɔ̀gɔw kó ɔ mà kó ntígi<br/> kélen wɛ́rɛ bìlala báji kɔ́nɔ<br/> mɔ̀gɔw kó ɔ mà kà à fɔ́ kó kɔ́nkɔn.
dɔ́ wɛ́rɛ bé báji kɔ́nɔ - kàramɔgɔ fáramasi dúnan -<br/> mɔ̀gɔw kó ɔ mà kà à fɔ́ kó npɔ̀liyɔ.
ɔ̀ ɔ dɛ lá sá<br/> ɔ bóli sàba<br/> ɔlu bìnna bàji lá masa kuru bólo<br/> à nàna kà nà sé Kaana<br/> à yé bóli kélen bìla Kaana<br/> mɔ̀gɔw kó ɔ mà kó Kaana masa.
à sɔ̀rɔla kà lában ní kà nà kà nà sé Suba<br/> à yé bóli kélen bìla Suba<br/> mɔ̀gɔw kó ɔ mà kó Suba masa.
ɔ̀ cɛ̀ba kɔ̀rɔ sɔ̀rɔla kà lában ní kà nà ɔ lá tùma mín ná. bóli fɔ́lɔfɔlɔ ɔ yé kɔ́nkɔn yé!
ní kɔ́nkɔn yé mɔ̀gɔ mín sɔ̀gɔ báji lá<br/> ní ála má fàra í kàn mɔ̀gɔw kà sɔ̀rɔ kà lában<br/> ní kà nà ní tásumaw yé<br/> ní kà à jéni<br/> ní kà túlu dɔn à dá lá.
à ká cá ála fɛ̀. à bàga ká tɛ́li kà mɔ̀gɔ fàga<br/> kà tága ní í yé láhara.
ɔ yé masa kuru ká bóli fɔ́lɔfɔlɔ yé.
bóli fìlanan ɔ yé jùmɛn yé ? masa kuru ká bóli fìlanan<br/> ɔ dɛ kɛ́ra - kàramɔgɔ fáaramasi dúnan ń ká í ɲìninka -<br/> àyiwa ntígi yé<br/> ntígi bé báji kɔ́nɔ.
ní ntígi yé mɔ̀gɔ mín cín báji kɔ́nɔ<br/> í ká à dɔ́n ní bólo wɛ́rɛ má tɛ́liya ní kà nà kà nà í tà féwu<br/> fó ála fàra án kàn<br/> <c> page 366</c> ní ɔ tɛ́ à súmaya ní glási dɛ ká kán.
à súmaya ní fɛ́n mín ká kán - kàramɔgɔ ń ká í ɲìninka -<br/> à ní kùran dɛ ká kán.
à bé í ná à fɔ́ ní kùran yé mɔ̀gɔ mìnɛ.
ní kùran yé mɔ̀gɔ mìnɛ<br/> ní mɔ̀gɔ wɛ́rɛ má ɲɛ̀ í mà kà í fúrakɛ<br/> í bé tága láhara cógo mín ná.
ɔ̀ ɔ tùma ná ntígi yɛ̀rɛ súmaya bé tɛn.
àyiwa à kó ɔ tùma ná ɔ yé bóli fìlanan yé<br/> ní ntígi yé mɔ̀gɔ mín cín báji lá. à kó masa kuru ká bóli fìlanan dɔn - kàramɔgɔ ń ká í ɲìninka -<br/> à bé í tága láhara.
à kó ní ɔ tɛ̀mɛnna ní kà bɔ́ yɛn<br/> bóli sàbanan<br/> ù bé à fɔ́ ɔ mà kà à fɔ́ kó npɔ̀liyɔ.
à bálimamusodenw bànna ní kà npɔ̀liyɔ dún<br/> kó ù bɛ́nbakɛ ká bóli dɔn<br/> kó ù tɛ́ à fɛ̀ kà npɔ̀liyɔ dún<br/> kó bári kómi ù yé npɔ̀liyɔ dún - kàramɔgɔ -<br/> kó ù ɲɛ́ kán kà fíyen<br/> kó ù bɛ́nbakɛ ká bóli dɔn.
ɔ masa kuru ɔ tùn bé yɔ́rɔ jùmɛn ná ? ɔ masa kuru dɛ tùn bé Bɛndugu<br/> jɛliw kó Bɛndugu Ɲamana<br/> ɲàma dùndunbafɔ ní ɲàma kɛ́nkɛnfɔ.
tábale bé fɔ́ mɔ̀gɔ dɔ́ yé<br/> ù kó dùndunba tɛ́ fɔ́ í yé.
dùndunba bé fɔ́ mɔ̀gɔ dɔ́ yé<br/> ù kó sɛɛle tɛ́ fɔ́ í yé.
ɔ masa kuru<br/> <c> page 368</c> ɔ dɛ yé à tìle kɛ́ Segu Sikɔrɔ<br/> sìdo jàra ní bálansando kɔ́nɔ.
bámanan sàn àlisilamayakɛmɛ fìla<br/> mùgan ká à jɛ̀ ní kálo náani yé Segu.
Bitɔn Kulibali ní à ká mɔ̀gɔ<br/> mɔ̀gɔ wɔ́ɔrɔ sàn dɛ̀bɛ.
ɔ̀ ɔ masa kuru sá<br/> ní ánw kó kà à fɔ́ án bé à fɛ̀<br/> ní kà Segu másala tà à dùgulenkan lá<br/> án bé másala tà ɔ masa kuru dɛ ká báara kɛ́lɛnw kàn fɔ́lɔfɔlɔ.
ɔ Bitɔn Kulibali ká mɔ̀gɔfagadonso<br/> àle tùn yé dɔnso dɛ yé<br/> dɔnso ŋàna dɔn.
ní à tùn yé sɔgo bón - kàramɔgɔ fáaramasi dúnan -<br/> à ká kìsɛw tùn tɛ́ sɔgo jɛ̀.
án bé másala tà ɔ Bitɔn Kulibali dɛ ká másalaw kàn<br/> ɔ yé cíya mínw kɛ́ yàn kà tága láhara.
ɔ masa kuru sá<br/> ní án bé à fɔ́ ɔ mà kó à fɔ́ kó Bitɔn<br/> Bitɔn<br/> Bitɔn tɛ́ à tɔ́gɔ yé kóyi!
Bitɔn dɛ yé fànga sɔ̀rɔlen kɔ́tɔgɔ yé<br/> Bitɔn kùnditɔgɔ dɛ yé kó Maamari.
à bá yé mùso sàba yé.
ɔ mùso sàba fɔ́lɔfɔlɔ<br/> à bá yɛ̀rɛ yé ń bá Sunu yé<br/> ɔ ń bá Sunu<br/> <c> page 370</c> ɔ nɔ̀kanda<br/> ù bé à fɔ́ ɔ mà kó Dɛlibajɛ.
ɔ Dɛlibajɛ nɔ̀kanda ù bé à fɔ́ ɔ mà kà à fɔ́ kó Kabajɛ.
ɔ Kabajɛ - kàramɔgo fáaramasi dúnan -<br/> ù bé à tànu ní ɔ mùso sàba dɛ tɔ́gɔ yé<br/> dɔ́w kó ń bá Sunu Saakɔ dén Sunu Maamari<br/> Dɛlibajɛ Saakɔ dén Sunu Maamari<br/> Kabajɛ Saakɔ dén Sunu Maamari<br/> Konya Nsɔnyɛ dén Konya Maamaru<br/> Tukɔrɔ Maamaru ni Jalaba nɛnɛ.
ɔ̀ ɔ tùma ná sá<br/> ní án tɛ̀mɛnna ní kà bɔ́ ɔ lá sá - kàramɔgɔ -<br/> ɔ masa kuru dɛ sɔ̀rɔla kà lában<br/> àle dɛ tùn yé dɔnso yé Bɛndugu Ɲamana<br/> ɲàma dùndunbafɔ ní ɲàma kɛ́nkɛnfɔ.
ɔ dɛ Bitɔn Kulibali ká mɔ̀gɔfagadonso<br/> àle tùn yé dɔnso ŋàna yé<br/> àle dɛ yé sɔgo bón Bɛndugu Ɲamana<br/> sɔgo sɔ̀rɔla kà lában ní kà nɛ̀gɛ dɔni.
sɔgo yé nɛ̀gɛ dɔni tùma mín ná<br/> à yé í dɛ̀mɛdɛmɛ kómi í ná à fɔ́ fúru júgu.
à yé bánin tìgɛ ní kà sɔ̀rɔ kà lában<br/> kà nà kà nà í dá bába dá lá yàn nɔ̀.
<c> page 372</c> à dálen bába lá<br/> à sɔ̀rɔla kà lában ní kà tága<br/> kà tága sé - ń ká í ɲìninka - Segukɔrɔ.
ɔ dón jínɛsokala bé Segukɔrɔ<br/> gún kàn.
jínɛw dàma dɛ bé à lá<br/> sɔgo nìn yé nɛ̀gɛ dɔni kà nà kà nà í dá Segukɔrɔ gún kàn.
sɔgo nìn yé nɛ̀gɛ dɔni tùma mín ná<br/> ní kà nà kà nà í dá Segukɔrɔ gún kàn.
cɛ̀ba kɔ̀rɔ sɔ̀rɔla kà lában<br/> ní kà nà kà nà í lábɛn<br/> à ká dɔnsoya másiriw lá.
à yé í lábɛn à ká dɔnsoya másiriw lá tùma mín ná<br/> à yé wɔ́lɔ kùlusi tà ní kà ɔ dɔn à kán ná. à yé wɔ́lɔ dɔ̀lɔki tà ní kà ɔ dɔn à kán ná. wɔ́lɔ kùlusi ní wɔ́lɔ dɔ̀lɔki dɔnnen tùma mín ná<br/> ní cɛ̀ba kɔ̀rɔ sɔ̀rɔla kà lában ní kà wɔlomasiriw tà.
ní ɔ yé cɛ́sirijala yé ní kà í cɛ́ sìri. àni wólo kùnbaw jɔ̀len tùma mín ná<br/> cɛ́sirijala bé à lá.
à sɔ̀rɔla kà lában ní kà nà kà nà npálanba tà ní kà ɔ dúlon à kɛ̀rɛ lá.
npálanba dúlonnen tùma mín ná Bitɔn Kulibali ká mɔ̀gɔfagadonso kɛ̀rɛ lá<br/> ɔ yé dɔnsobanfulaw tà ní kà ɔlu dɔn à kùn ná.
dɔnsobanfula dɔnnen<br/> Bitɔn Kulibali ká mɔ̀gɔfagadonso kùn ná tùma mín ná<br/> à sɔ̀rɔla kà lában ní kà í sàra à wólobagamuso lá.
ɛ́ɛ! à kó máma<br/> à kó náamu<br/> ɛ́ɛ! à kó máma<br/> à kó náamu.
<c> page 374</c> à kó ná dúman bɛ́ɛ lájɛrɛlen jù yé jí yé!
ɛ́ɛ! à kó mùn kɔ́sɔn ?
à kó né yé sɔgo bón sú rɔ́. ń yé à dɔ́n sɔgo nìn à má tó à bónyɔrɔ fɔ́lɔ lá<br/> à yé ń ká nɛ̀gɛ dɔni.
à tágalen bé fàn mín fɛ̀<br/> ń bé à fɛ̀ ní kà ń ká sɔgo nɔ̀bɔ<br/> ní ń ká nɔ̀bɔ kúnna à lá.
à kó ɔ tùma ná à kó báasi tɛ́ à lá<br/> kó ń bé à fɛ̀ ní kà sɔgo nɔ̀bɔ.
à kó báasi tɛ́<br/> à kó sɔgo nìn nɔ̀bɔ.
cɛ̀ba kɔ̀rɔ sɔ̀rɔla kà lában ní kà í bìn ɔ lá. à bé à fɛ̀ ní kà nà Segukɔrɔ<br/> à bé nà kà nà à ká sɔgo nɔ̀bɔ.
à yé bá tìgɛ tùma mín ná<br/> à kó à bé nà kà nà sé dánkan dá lá<br/> à sélen Kaana tùma mín ná. Kaana bé Segu bánin dá lá.
à séra Kaana tùma mín ná - kàramɔgo fáaramasi dúnan -<br/> à fà térikɛ bé yɛn ɔ dón.
ɔ kó à mà à kó ń dénkɛ<br/> à kó náamu. à kó ń dénkɛ<br/> à kó náamu. à kó é dùn bé tága míni?
ɛ́ɛ: à kó bàba<br/> à kó né yé sɔgo bón<br/> dónko su.
à kó sɔgo bé kà ń ká nɛ̀gɛ dɔni<br/> à kó à yé í bìn<br/> <c> page 376</c> à kó à yé bánin fìn tìgɛ.
à kó ɔ kɔ́sɔn sá<br/> né yɛ̀rɛ bé à fɛ̀ ní kà sɔgo nìn nɔ̀fɛgɛn<br/> ní ń ká gɛ́nni kúnna sɔgo nìn ná<br/> à kó ɔ ká dí ń yé.
à kó ní ń ká gɛ́nni má kún à lá yɛ̀rɛ<br/> à kó jɔ̀n bɛ́ɛ lájɛrɛlen ní í gàrisɛgɛ dɔn.
à kó mɔ̀gɔ<br/> í kɔliji bɛ́ɛ lájɛrɛlen tɛ́ sé kà kɛ́ í kàn<br/> mɔ̀gɔ kɔliji bɛ́ɛ lájɛrɛlen tɛ́ sé kà í jɛ̀.
fà térikɛ nàna kà nà í kánto à mà ɔ lá<br/> à kó ń dénkɛ<br/> à kó náamu. ɔ̀yɔ Maamari<br/> à kó náamu. à kó ń dénkɛ<br/> à kó náamu.
à kó né bé kó kélen ɲíni í fɛ̀ sá<br/> í ká ɔ kɛ́.
ɛ́ɛ! à kó né kɛ́len bé kà cí kɛ́ ɲìnɛn. à kó né yé sɛ̀nɛ kɛ́<br/> à kó sɛ̀nɛ díyalen dɔn ń ná.
à kó né dùn bé à fɛ̀ ɔ tùma ná<br/> í kà sɔ̀rɔ kà lában<br/> í ká nà ń dɛ̀mɛ ní kà ń ká sɛ̀nɛfɛnw tìgɛ<br/> ní kà ù ládon só kɔ́nɔ.
à kó bàba<br/> à kó náamu. à kó bàba<br/> à kó náamu. à kó ń yé à mɛ́n.<c> page 378</c> à kó bàba<br/> à kó náamu<br/> à kó ń yé à mɛ́n.
cɛ̀ba kɔ̀rɔ sɔ̀rɔla kà lában ní kà à ká mínɛnw bìla.
ní bì tìle nìn tɛ́<br/> fɔ́lɔ tùma tìle mínw tɛ̀mɛnna<br/> mɔ̀gɔ fà téri tùn yé í fà dɔ́ yé. mɔ̀gɔ bá téri tùn yé í bá dɔ́ yé.
ní bì tɛ́ mɔ̀gɔ kɔ̀rɔ téri tùn yé í kɔ̀rɔ dɔ́ yé.
cɛ̀ba kɔ̀rɔ sɔ̀rɔla kà lában<br/> ní kà à fà térikɛ bárika ɲíni<br/> à kó bàba<br/> à kó ń sɔ̀nna.
Maamari yé à ká dɔnsoyakɛminɛnninw bìla<br/> Kaana ɔ dón<br/> à sɔ̀rɔla kà lában<br/> ní kà nà à fà térikɛ ká ɲɔ̀<br/> kà bìn à kàn ní kà à kárili dáminɛ.
à yé fà térikɛ ká ɲɔ̀ kárili dáminɛ<br/> ù yé ɲɔ̀ kári.
ɲɔ̀kari bánna tùma mín<br/> ù sɔ̀rɔla kà lában ní kà nà kà nà bìn ɲɔ̀tigɛ lá.
à yé fà térikɛ ká ɲɔ̀ bɛ́ɛ lájɛrɛlen tìgɛ ní kà à bán kà ù dɔn fálan lá.
à sɔ̀rɔla kà lában ní ká ɲɔ̀ bɛ́ɛ lájɛrɛlen tìgɛ<br/> ní kà à dɔn fálan lá tùma mín ná<br/> à kó bàba<br/> à kó náamu<br/> à kó ń bé à fɛ̀ sá í ká síra dí ń mà<br/> bári né wúlila kùn mín káma<br/> ń bé à fɛ̀ kà tága ń nàkun ɲɛ́nabɔ.
<c> page 380</c> fà térikɛ sɔ̀rɔla kà lában<br/> ní kà í kánto à mà ɔ lá. à kó ń dénkɛ<br/> à kó náamu. à kó ń bé dùgaw kɛ́ í yé.
à kó bári<br/> à kó í yé í fà bárika ɲíni cógo mín ná<br/> í yé né yɛ̀rɛ bárika sɔ̀rɔ.
à kó ń bé dùgaw kɛ́ í yé sú fɛ̀<br/> ń bé à kɛ́ í yé tìle fɛ̀<br/> ń bé dùgaw kɛ́ í yé sɔ̀gɔmada fɛ̀<br/> ń bé à kɛ́ í yé tìle gàn fɛ̀.
cɛ̀ba kɔ̀rɔ sɔ̀rɔla kà lában ní kà í lábɛn ɔ lá.
à yé í dɛ̀mɛdɛmɛ í kó mín í ná à fɔ́ fúru júgu<br/> fúru tɛ́ sà<br/> à kùnkankɔrɔfɔ tɛ́ bán.
ɲɛ́ ɲùman kɔliji mán cá<br/> ní í kó í bé ɲɛ́ júgu kɔ<br/> jí bé tíɲɛ<br/> ɲɛ́ tɛ́ jɛ́.
cɛ̀ba kɔ̀rɔ sɔ̀rɔla kà lában ní kà nà ɔ lá tùma mín ná<br/> à nàna kà nà sé Segukɔrɔ.
à sélen tùma mín ná Segukɔrɔ<br/> à yé à sɔ̀rɔ jínɛw kɛ́len bé kà ɲɔ́gɔn kóori. jínɛw kɛ́len bé kà ɲɔ́gɔn kóori tùma mín ná<br/> cɛ̀ba kɔ̀rɔ sɔ̀rɔla kà lában<br/> à yé í bìn à yé jínɛkuntigi sɛ́gɛrɛ.
à yé jínɛkuntigi sɛ́gɛrɛ tùma mín ná<br/> <c> page 382</c> à nàna kà nà í dàntigɛ jínɛkuntigi yé.
ɔ kó búnahadamaden sɛnnin fìla<br/> à kó náamu<br/> à kó mùn yé í láse yàn ?
ɛ́ɛ! à kó áw yɛ̀rɛ kɔɔrilen bé mùn fɛ́n kùn ná?
ɔlu kó ánw kɔɔrilen bé fɛ́n mín kùn ná<br/> dímibagatɔ bé ánw bólo yàn nìn nɔ̀<br/> ɔ ká bàna ká gɛ̀lɛn kósɛbɛ!
à kó dímibagatɔ bé áw bólo yàn ɔ ká bàna ká gɛ̀lɛn?
à kó hátɛ! dímibagatɔ bé ánw bólo yàn ɔ ká bàna ká gɛ̀lɛn kósɛbɛ!
à kó ánw yé fúra sí bɛ́ɛ kɛ́ ɔ lá sá kà dɛ́sɛ.
à kó ɔlu ká dími ká gɛ̀lɛn kósɛbɛ!
à kó ánw bé kà díɲɛ fúra yɛ̀rɛ sí bɛ́ɛ ɲíni ɔ lá sá kà dɛ́sɛ<br/> án tɛ́ kà fúra sɔ̀rɔ ní kà à kɛ́ bàna nìn ná. à kó nkà án dùn kɔ́nɔ gànnen bé à kùn ná.
Maamari kó<br/> ɔ tɛ́ báasi yé. à kó fúra bé né fɛ̀.
à kó ní né yé ɔ fúra kɛ́ à ká bànabagatɔ nìn ká bàna ná<br/> tìle tán ní dúuru<br/> ɔ yé ń ká sárati yé.
tìle tán ní dúuru<br/> ní bàna nìn má kɛ́nɛya ɔ kɔ́nɔ<br/> jóli nìn má kɛ́nɛya ɔ kɔ́nɔ<br/> fó kà síi fálen jóli dá lá<br/> à kó ń ná tága à fɔ́ ń fà yé túgun<br/> kó à ká ń kàlan bámananya lá<br/> kó ní ɔ tɛ́ kó à yé fɛ́n mín dí ń mà<br/> kó à yé ń málasa.
<c> page 384</c> jínɛw yé ù kánto ɔ mà<br/> ù kó ánw yɛ̀rɛ tùn bé fɛ́n mín ɲíni<br/> ɔ yé ɔ dɛ yé.
ɔ yé à sɔ̀rɔ à tílalen fà térikɛ ká ɲɔ̀tigɛ lá tùma mín ná<br/> ɔ yé nìn fúramugu nín dɛ dí à mà<br/> kó ní mɔ̀gɔ mín kɛ́ra dɔnso yé<br/> kó ɲàmagɛnfura ká yé í fɛ̀.
kó ní mɔ̀gɔ mín kɛ́ra dɔnso yé<br/> kó sà júguw fúra ká yé í fɛ̀.
kó ní mɔ̀gɔ mín kɛ́ra dɔnso yé<br/> kó jínɛ júguw fúra ká yé í fɛ̀.
kó ní mɔ̀gɔ mín kɛ́ra dɔnso yé<br/> kó fó à ká à sɔ̀rɔ wɔ̀kɔlɔ júgu fúra bé í fɛ̀.
kó mɔ̀gɔ mín kɛ́ra dɔnso yé<br/> kó fó à ká à sɔ̀rɔ dɛ́ - ń ká í ɲìninka -<br/> bàla mínw bé kúngo kɔ́nɔ<br/> ní ɲàma bé ù lá.
kó fó à ká à sɔ̀rɔ<br/> ɔlu kùnbɛnfura bé í bólo<br/> kó ní ɔ tɛ́<br/> kó í ká dɔnsoya yé kó tɔ̀ ká jɛ̀ yé.
ɔ yé jínɛw dɛ mànkan yé sá<br/> jínɛw bé tó kà nìn yɔ́rɔ nìn dɛ fɔ́ sá<br/> ɔ bé ɲɔ̀gosiyɔrɔ lá.
jínɛw bé ɲɔ̀gosiyɔrɔ lá ù bé kà ɲɔ̀ gɔsi.
bére kɔ́ sàba npɔgotigininw<br/> <c> page 386</c> jínɛnpogotigiw<br/> ɔlu nàlen bé ní jí yé<br/> kà nà ɔ dí ɲɔ̀gosilaw mà.
ɔlu dɛ bé tó kà nìn dɔ̀nkili nìn dá sɔ̀n.
<po> mɔ̀gɔ tɛ́ nà yàn mɔ̀gɔ tɛ́ nà yàn<br/> mɔ̀gɔ tɛ́ dɔn mɔ̀gɔ tɛ́ bɔ́<br/> mɔ̀gɔ tɛ́ dɔn mɔ̀gɔ tɛ́ bɔ́.
jí yé jí yé jí yé<br/> jí yé ɲɔ̀gosiji yé.
mɔ̀gɔ tɛ́ nà yàn mɔ̀gɔ tɛ́ nà yàn<br/> mɔ̀gɔ tɛ́ dɔn mɔ̀gɔ tɛ́ bɔ́.
mɔ̀gɔ tɛ́ sé yàn mɔ̀gɔ tɛ́ nà yàn<br/> mɔ̀gɔ tɛ́ í yé yɛn mɔ̀gɔ tɛ́ ánw yé yɛn<br/> mɔ̀gɔ tɛ́ ánw yé kó í bé ɔ lákali<br/> jí yé jí yé jí yé<br/> jí yé jí yé jí yé<br/> jí yé ɲɔ̀gosiji yé.
mɔ̀gɔ tɛ́ nà mɔ̀gɔ tɛ́ nà yàn<br/> mɔ̀gɔ tɛ́ nà yàn mɔ̀gɔ tɛ́ sé yàn<br/> mɔ̀gɔ tɛ́ sé yàn mɔ̀gɔ tɛ́ nà yàn.
</po> ɔ tùma ná jínɛnpogotigiw bé tó kà nìn yɔ́rɔ nìn fɔ́ sɔ̀n<br/> ɔ̀ nìn yé jínɛnpogotigiw kán yé.
jínɛkamalen dàma cɛ́ sìrilen<br/> ù bé kɛ́ kà ɲɔ̀ dɛ gɔsi.
nìn yé bére kɔ́ sàba dɛ yé<br/> bére bé bìn kà bɛ̀n ní nìn sɛnkan dɛ yé.
kó mɔ̀gɔ té nà yàn kó í bé ɔ lákali<br/> kó mɔ̀gɔ té sé yàn kó í bé ɔ lákali.
Maamari sɔ̀rɔla kà lában ní kà fúra dí jínɛw ká kùntigi mà. jínɛw ká kùntigi sɔ̀rɔla kà lában ní kà fúra nìn mìnɛ.
à yé fúra nìn mìnɛ mínkɛ nìn yé<br/> à nàna ní à yé.
dùgu jɛ́ra tùma mín ná<br/> à yé à ká jólitigi wéle kà nà ní à yé<br/> à nàna kà nà à fíri jóli lá.
à yé fúra fíri jóli lá mínkɛ nìn yé<br/> à yé dɔ́gɔkun sɔ̀rɔ tùma mín ná<br/> jóli kómansera à dá bé tó kà fìn dɔ́ɔnin<br/> <c> page 388</c> jóli kómansera à dá bé tó kà fìn dɔ́ɔnin dɔ́ɔnin<br/> ù bé nà kà nà sé tìle tán mà tùma mín ná<br/> jóli kɛ́nɛyara kà à tɔ̀ tó à wɔlo fìnyɛnen yé.
tìle tán ní dúuru dón<br/> jóli sɔ̀rɔla kà lában ní kà kɛ́nɛya ní kà síi bɛ́ɛ lájɛrɛlen fálen<br/> jóli nìn dá lá ní kà tága fɔsi.
Maamari tágara à fàso lá ɔ lá<br/> ní ɔ yé Bɛndugu yé<br/> à sɔ̀rɔla kà lában kà í lábɛn kà nà ɔ lá. à nàlen tùma mín ná<br/> à nàna kà nà sé jínɛw mà ù ká sókala lá. à kó á ní tìle<br/> ɔlu kó màharaba á ní tìle.
Maamari sɔ̀rɔla kà lában ní kà í dɛ̀mɛdɛmɛ ɔ lá<br/> kómi í ná à fɔ́ fúru júgu.
à yé í bìn kà jínɛkuntigi sɛ́gɛrɛ.
à yé jínɛkuntigi sɛ́gɛrɛ tùma mín ná<br/> ɔ sɔ̀rɔla kà lában ní kà nà kà nà í kánto à mà.
à kó í nàna<br/> í nàko díyara án yé<br/> í bìsimila<br/> í nàna<br/> í nàko díyara án yé<br/> à kó í nàko mùgan ní tán<br/> í nɛge tɛ́ bɔ́ án ná.
à kó í yé í ká fúra fɔ́ cógo mín ná<br/> à ká dí à fɔ́cogo yé.
<c> page 390</c> à kó í yé í ká fúra fɔ́ cógo mín ná<br/> à kó án yé à sɔ̀rɔ í ká fúra ká dí kà sàgon à fɔ́cogo kàn.
à kó án ká dímibagatɔ ká dími<br/> tìle tán ní dúuru kɔ́nɔ<br/> à kɛ́nɛyara ní kà síi fálen à dá lá.
à kó ɔ díyara ń yé<br/> à kó nkà ń bé fɛ́n mín ɲíni í yɛ̀rɛ fɛ̀ sá<br/> í ká í gɛ̀lɛnya ní kà fúra nìn kùn dí án mà.
áa! à nàna kà nà í kánto ɔ lá sá<br/> à kó ɔ yé kó yé sá mín ká gɛ̀lɛn!
áa! à kó ɔ yé kó gɛ̀lɛn yé dɛ́!
à kó í ká fúra kùn sɔ̀rɔ kà dí ánw mà<br/> à kó ɔ yé kó gɛ̀lɛn yé wà?
à kó ɔ yé kó gɛ̀lɛn yé kósɛbɛ!
à kó kà dá mùn kàn ?
à kó kà dá fɛ́n mín kàn<br/> fúra nìn sɔ̀rɔla sɔ̀rɔcogo mín ná<br/> à kó né tɛ́ à dɔ́n kà à fɔ́ ní à yé sé dí mɔ̀gɔ mà<br/> bátara dílan ná.
à kó ɔ tùma ná<br/> à kó à tùn ká dí ánw yɛ̀rɛ yé<br/> án ká fúra nìn dɛ kùn sɔ̀rɔ í fɛ̀.
à kó báasi tɛ́<br/> à kó ní á kó tɛn<br/> ń sɔ̀nna<br/> ń ná fúra nìn kùn dí à mà.
díɲɛ yé sɔ̀rɔsabu sɔ̀rɔsabu dàma yé. díɲɛ yé ɲɛ́ ɲɔ́gɔnma yé.
ní mɔ̀gɔ mín má díɲɛ ɲɛ́ɲɔgɔnma dɔ́n<br/> à ká cá ála fɛ̀ í ní mɔ̀gɔ tɛ́ kún.
ɔ̀ ní à fɔ́ra kó mɔ̀gɔɲumanya<br/> <c> page 392</c> mɔ̀gɔ kɛ́len bé kà mɔ̀gɔɲumanya kɛ́ núnkala yé<br/> núnkala tɛ́ mɔ̀gɔ cɛ̀ɲɛ kóyi!
núnkala yé kólo fálafala dàma dɛ yé. à dìlalen bé ní kà bìla ɲɛ́kili fìla ní ɲɔ́gɔn cɛ́<br/> kó ɲɛ́kili fìla kána ɲɔ́gɔn yé.
kà sé kà lában ní kà nínakilibɔ díya<br/> ní ɔ tɛ́ núnkala tɛ́ mɔ̀gɔ ɲɛ̀<br/> à tɛ́ mɔ̀gɔ tíɲɛ.
ní à fɔ́ra kó mɔ̀gɔɲumanya<br/> mɔ̀gɔɲumanya dɛ yé jóko yé.
móriw bé à fɔ́ kó jóko mà kó áfudali<br/> áfudali dɛ yé à mórikan yé<br/> à bé fɔ́ mɔ̀gɔ dɛ mà kó áfudali<br/> ɔ yé í jóko yé. ɔ yé à mórikan yé<br/> nkà ánw kó jóko.
ù kó ɔ tùma ná bámanankɛ mín bé à lá<br/> ní í bé sé kà fɛ́n tó í bólo<br/> kà à nɛge tó í lá kà à dí mɔ̀gɔ mà<br/> áfudali ɔ dɛ yé jóko yé. ù kó ɔ mà kó jókoɲumanya.
mórikamalen mín bé sé kà à tó ní kà fɛ́n nɛge tó í lá<br/> ní kà à dí mɔ̀gɔ mà áfudali<br/> ánw kó ɔ mà kà à fɔ́ kó jóko.
án yé à dɔ́n kà à fɔ́ án yé nìn mín fɔ́ í yé<br/> kà à fɔ́ í ká fúra nìn kùn dí ánw mà<br/> ánw dálen bé à lá kà à fɔ́ án bé nà fúra nìn kùn sɔ̀rɔ.
à díyara án yé<br/> à bɛ̀nna án mà.
<c> page 394</c> cɛ̀ba kɔ̀rɔba sɔ̀rɔla kà lában ní kà í bìn ɔ lá kà tága kúngokolo fàntan ní kúngokolo bántan kɔ́nɔ. à yé ngɔ̀lɔbɛ jàlan kári<br/> kà nà ní ɔ yé.
à yé ɲáma jàlan kári<br/> ní kà nà ní ɔ yé.
à yé ngɔ̀lɔbɛ jàlan kári<br/> ní kà ngiliki jàlan kári.
ní kà nà ní ɔlu yé.
kà sɔ̀rɔ kà lában ní kà ɔlu tà<br/> kà ɔlu sìsi<br/> kà nà ɔlu múgubɔ<br/> kà ɔ dí jínɛkuntigi mà.
à kó wà né yé fúra mín kùn sɔ̀rɔ ń fà fɛ̀<br/> à kó ɔ fúra yé nìn yé.
fó kà tága sé á ká díɲɛnabɔban mà dón mín ná<br/> nìn mán kán kà bán áw lá.
à kó á bé nìn kɔ̀lɔsi.
jínɛw kó wà báasi tɛ́ án yé ɔ mɛ́n.
ù jɛ́nsɛnna<br/> <c> page 396</c> Maamari ní jínɛw fárala ɲɔ́gɔn ná<br/> nìn cógo lá Segukɔrɔ<br/> gún kàn.
Maamari sɔ̀rɔla kà lában ɔ sú kélen<br/> à yé í bìn ní kà tága kúngoba kɔ́nɔ.
<sp> N:</sp> Ni i bɛ a fɛ i ka boli ka i jaabi, i bɛ o kɛ cogo di?
<sp> J:</sp> Ayiwa, ni i bɛ a fɛ ka i ka boli ɲininka, a ka i jaabi, fɔ i ka a lamaracogoya de dɔn.
ni i ye a lamaracogoya dɔn, boli nin dira i ma cogoya min na, ayiwa, ni a tigi ye a di e ma, i ka nin kɛ a ye, i kana tɛmɛn nin kan, san o san, i ka woro fila ani shɛ kelen di a ma, i bɛ o de kɛ a ye san o san.
o la sa, e mago mana jɔ fɛn o fɛn na, a bɛ se ka o mago dila e ye.
ni i ye o woro fila ta, ka o shɛ kelen minɛ ka taa o faga a la, ni i ye kumakan min fɔ ka i miiriya ninnu fɔ, dɔw bɛ yen, ni u dara sunɔgɔ la, u bɛ sugo, ko basi nin ye u jaabi.
a ye a fɔ ko ne ka a kɛ tan, ko ni ne ye nin kɛ, ko ne mago bɛ ɲa.
o ye a sɔrɔ, o ye basi ka baara ye.
i fana bɛ sugo o la.
ni i ye o baara kɛ, i bɛ sɔrɔ ka o dila, komi ne yɛrɛ bɛ cogo min na, ni ne ye n ka baara kɛ n ka basi la.
ni ne ye n da sunɔgɔ la ne Cɛbilen, ne ka kan ka min kɛ san kɔnɔ, ne bɛ a dɔn.
o boli, o bɛ ne yɛrɛ bolo yen, ne yɛrɛ bɛ o sɔn, ne yɛrɛ bɛ shɛ faga o la, ne yɛrɛ bɛ woro di a ma.
nka ni ne bɛ a fɛ a ka n jaabi, a bɛ ne jaabi tuma dɔ la..:
ni ne dara sunɔgɔ la n bɛ sugo, a bɛ ne jaabi.
a bɛ ne jaabi cogoya min na, komi n ye a fɔ i ɲɛ na:
ni n dara sunɔgɔ la, ni o ye a sɔrɔ, ne ye a sɔn, ka a ka woro di a ma, ka shɛ faga a la.
ni a kun ye n ka tɛmɛn n ka sɛgɛsɛgɛli la, ni ne bɛ yɛlɛn, ni ne tɛ yɛlɛn, a bɛ o fɔ n ɲɛ na sugo la.
ni ne sugora, ko n ye n ka sɛgɛsɛgɛli sɔrɔ, n bɛ a sɔrɔ, ni ne sugora ko n ma sɛgɛsɛgɛli sɔrɔ, n tɛ a sɔrɔ n bɛ a jɛ.
a bɛ ne jaabi o suguyacogoya de la.
<sp> N:</sp> Bolisuguya jumɛn bɛ yen?
<sp> J:</sp> Bolisuguya ka ca kosɛbɛ:
ne bɛ minnu dɔn, ne bɛ u fɔ i ɲɛ na.
dɔ bɛ yen, u ko ko ganmyɛ.
o ye boli dɔ ye.
dɔ fana bɛ yen, u bɛ a fɔ o ma ko kɔmɔ, nɔmɔ, o ye boli dɔ ye, ntɔmɔ, o ye boli dɔ ye, mɛrɛ, o ye boli dɔ ye.
<sp> N:</sp> Boli bɛ yen wa min bɛ i kisi sa ma, min bɛ i kisi dabali ma?
<sp> J:</sp> Boli minnu bɛ yen, ni olu bɛ i kisi ko jugu ma, u bɛ i kisi dabali jugu ma.
Nɔmɔ bɛ se ka i kisi dabali jugu ma, kɔmɔ bɛ se ka i kisi dabali jugu ma, ntɔmɔ fana bɛ se ka i kisi dabali jugu ma, mɛrɛ fana bɛ se ka i kisi dabali jugu ma.
i bɛ i kisi dabali jugu ma cogo di?
ni i ye a la-bato ka a la-bonya kosɛbɛ, ni i ye fɛn o fɛn ɲini a fɛ, a bɛ ikomi alako.
ni i ye i jigi da ala kan ka fɛn o fɛn fɔ ala ye, ni ala ma ɲinɛ i kɔ few, a bɛ i ka kuma jaabi.
a bɛ ikomi boliko ninnu:
i bɛ boli sɔn i kun fɛ, nka ala barika la, ala yɛrɛ bɛ i dɛmɛ ka o kumakanw jaabi!!
o tuma na i bɛ a fɔ sa ko i ka boli ye i dɛmɛ!?
boli tɛ se ka mɔgɔ si dɛmɛ cogo si la, ni ala yɛrɛ barika tɛ.
<sp> N:</sp> Ni bɛ boli la wa?
<sp> J:</sp> Ni tɛ boli la.
<sp> N:</sp> Boli balolen do wa?
<sp> J:</sp> I bɛ se ka a fɔ ko boli balolen do.
Katugu la, ni i ye boli fɛn o fɛn ye, ni a bɛ i bolo lamara la, sisan, ni i ko ko kɔmɔ bɛ i bolo lamara la, e ye a to yen, e tɛ shɛ faga a la, e tɛ woro di a ma, o tɛ boli ye bilen, a tɛ fɔ o ma ko boli.
nka boli o boli, ni a bɛ i bolo, tuma o tuma, i bɛ shɛ faga a la, tuma o tuma, i bɛ woro san ka o ci a la, tuma o tuma, e bɛ saraka di a ma, a bɛ fɔ o de ma ko boli.
ni i ye a ye ko boli bɛ mɔgɔ dɛmɛ:
boli tɛ se ka mɔgɔ si dɛmɛ ni ala tɛ a la!!
Ala de bɛ mɔgɔ dɛmɛ!!
ni o tɛ, boli, ni i ye boli sɔn kɔni ko a ka i dɛmɛ, ala de bɛ i dɛmɛ.
N: Boli yɛrɛ tɛ i dɛmɛ?
J: A bɛ i dɛmɛ, a bɛ i dɛmɛ cogoya min na, o cogoya filɛ:
e ye ko min kɛ sisan; sisan, komi bolisugu dɔ bɛ yen ko siriku.
ni i ye ko jugu kɛ, i bɛ a fɛ i ka sutara o ko jugu la, i bɛ taa sisan, i bɛ taa sirikutigi dɔ fɛ yen, a ka siriku siri e ye walasa ko jugu nin bɛ se ka tɛmɛn.
Ayiwa, a bɛ a fɔ: e ye ko jugu kɛ jɔn na?
e ye ko jugu kɛ mɔgɔ min na, i bɛ o tɔgɔ fɔ n ɲɛ na.
ni i ye o tɔgɔ fɔ a ɲɛ na, a bɛ sɔrɔ ka o tɔgɔ fɔ basi la, ka woro ni shɛ faga o la, ka a sɔrɔ, ka o tɔgɔ fɔ basi la ka o siri:
ko karisa siritɔ do!
a kana se ka fɛn fɔ e ma bi, a kana se ka fɛn fɔ e ma sini.
Ayiwa, ala bɛ a to a ka masaya la, ala bɛ a jaabi.
i ye ko jugu kɛ mɔgɔ min na, o tɛ na se ka fɛn fɔ e ma tugun.
a bɛ fɔ ko boli ye i dɛmɛ, o ye tiɲɛ ye.
nka ala barika de ye a to, ni a sera ka i dɛmɛ.
ni i ye fɛn fɔ boli ye.
o bɛ ikomi i ye baro kɛ ala fɛ?
<sp> J:</sp> Ni a ye fɛn fɔ boli ye, bolitigi, ni a bɛ ka a ka boli sɔn, a bɛ ikomi a bɛ ka kuma ala fɛ.
a bɛ a jigi da ala kan ka a ka boli sɔn.
a bɛ a jigi kuru bɛɛ̀ la-jɛlen kɛ ala ye, ka a ka boli sɔn.
hali ni a tilala bolisɔn na, a tɛ ban bolisɔn na habada, ni a ma ala tɔgɔ fɔ a la.
ni a ye bolisɔn da-minɛ, a na ala tɔgɔ fɔ, ni a tilala bolisɔn na, a na ala tɔgɔ fɔ, ala ka a jaabi.
ni ala sera ka a jaabi, o la sa, a bɛ fɔ o la, ko i ka boli ye i dɛmɛ?!
a mɔgɔdɛmɛcogo de fɔlen filɛ i ɲɛ na nin ye:
ni i ye i ka boli sɔn, i bɛ a sɔn ni kan minnu ye, i kɔnɔ gannen bɛ ko minnu na.
ni ala ye o nɔgɔya, a bɛ fɔ ko boli ye i dɛmɛ....
Ayiwa, a ma i dɛmɛ cogoya wɛrɛ la!!
i ye kan minnu fɔ, maanyumantɔkan minnu fɔ, ala yɛrɛ kelen pe bɛ san fɛ, a dara i la.
ale ye e da ka boli nin da.
ko ni i ye boli nin sɔn, lala, ale bɛ i dɛmɛ.
ni o tɛ, boli gansan, a tɛ mɔgɔ dɛmɛ ala kɔ fɛ.
Ala de bɛ barika don boli la ka i dɛmɛ o kɔ fɛ.
<sp> N:</sp> Ni i bɛ a fɛ ka ko jugu kɛ min man di ala ye, i ka boli bɛ se ka i dɛmɛ?
<sp> J:</sp> komi n delila ka a fɔ e ɲɛ na, ko jugu fara ko ɲuman kan, mɔgɔ bɛ a fɔ, a bɛɛ̀ farala ala la.
ni i ye ko jugu, ni i ye a nganiya i dusukun na, ala bɛ i dɛmɛ.
ni i ye ko ɲuman, ni i ye a nganiya i dusukun na, ala bɛ i dɛmɛ.
o kosɔn, ni i ko ko i ka boli, a ka i dɛmɛ ko jugu la min man di ala ye, a bɛ i dɛmɛ.
nka a tɛ se ka i dɛmɛ tugunin, ni o ala kelen pe yɛrɛ, ni o barika tɛ a la.
i bɛ o kɛ, nka a diyara ala fana ye a dusukun na, ka a dɔn ko o man di ale ala ye dɛ.
nka ale yɛrɛ ala de bɛ barika don boli nin na, a ka i dɛmɛ, katugu la, a bɛ fɔ ko ala de bɛ kojugukɛlaw fɛ ka tɛmɛn koɲumankɛlaw kan.
N: Ni boli bɛ mɔgɔ min bolo, a fanga ka bon ka tɛmɛn mɔgɔ wɛrɛ ta kan?
J: Ni boli bɛ i bolo, i bɛ se ka i hakili la-tigɛ i yɛrɛ ye, ka tɛmɛn mɔgɔ wɛrɛ kan.
Katugu la, bolitigiya, ni i kɔnɔ ganna sisan ni i ye boli sɔn, o bɛ hakililatigɛ di i ma.
o de kosɔn n ye a fɔ e ɲɛ na: Ni boli bɛ i bolo. i bɛ se ka i hakili la-tigɛ boli tɛ mɔgɔ min bolo kan.
boli tɛ mɔgɔ min bolo, i hakili la-tigɛlen do ka tɛmɛn o tigi kan.
ni o tɛ, ka a fɔ ko a bɛ i fisaya ni mɔgɔ wɛrɛ ye:
an bɛɛ̀ la-jɛlen ka kan.
<sp> N:</sp> I hakili la, mun bɛ boli ani saraka cɛ?
<sp> J:</sp> Mun bɛ a faranfasiya ni boli ye?
komi ni i taara silamɛ fɛ yen, ni a ye saraka fɔ i ɲɛ na, ale bɛ a fɔ, ko i ka sarakati bɔ.
mun bɛ u bɔ ɲɔgɔn na?
sisan, ni e mago jɔlen do fɛn dɔ la, ko i bɛ a fɛ ka o ɲini, ayiwa i bɛ i sara a la.
ni silamɛ do, i bɛ a fɔ ko a ka aladeli kɛ i ye i mago ka ɲa.
ni i bɛ a fɛ sisan ka bɔ yen ka taa fɔ Faransi, nka wari tɛ i kun, i bɛ a fɔ ko silamɛ dɔ ka aladeli kɛ e ye ka a di i ma.
i bɛ o bila i ka jufa kɔnɔ.
ni i donna sannakurun kɔnɔ, mɔgɔ tɛ i ɲininka taamasɔngɔkɔ la; i bɛ se Paris, mɔgɔ tɛ i ɲininka.
Ayiwa, min ye bolitigi ta ye, basi dɔ bɛ yen, u bɛ a fɔ ko siriku.
u bɛ na ni woro bilenman ye ani shɛ, u bɛ shɛ nin kan tigɛ, ka a kɛ basi nin na ka a siri.
mɔgɔ minnu bɛ sannakurun bolilen ɲɛmɔgɔya la, minnu ka kan ka tagamawari farafara ɲɔgɔn kan, ni i ye olu tɔgɔ dɔn ka taa, i bɛ u da siri.
i bɛ taa ni i ka doni ye ka taa a bila sannakurun kɔnɔ, ka tɛmɛn ni i sen fila ye fɔ Faransi.
u tɛ i ɲininka, mɔgɔ si tɛ i ɲininka.
Ayiwa, silamɛnw ta ye dubabu ye, bolitigiw ta ye basi ye.
o yɔrɔ la sa, o ye u bɔ ɲɔgɔn na, aladeli ani diyagoyako.
<sp> N:</sp> N ye saraka dɔ ye Ismaila ka so kɔnɔ, a dulonnen bɛ yen mun na?
<sp> J:</sp> Saraka min dulonnen bɛ yen, o kɔrɔ.
o ye aladelisugu dɔ ye ka i ka mɔgɔ caya.
ni i ye o sarakasugu sɔrɔ, i bɛ taa o kɛ i ka so da la, a dulonnen bɛ so kɔnɔ.
o kɔrɔ ye min ye, i ka kɛ mɔgɔcamantigi ye.
ni mɔgɔ o mɔgɔ nana, i ka barokɛla caman sɔrɔ.
o ye sarakasugu dɔ ye.
dɔw bɛ, yen, ni i ye o kɛ i ka da la, subaga tɛ don i kan, mɔgɔ jugu tɛ don i kan.
mun bɛ a ni boli cɛ?
boli nin, sɛbɛnin tɛ a kɔnɔ.
minnu dulonnen filɛ san fɛ, morisɛbɛn de bɛ o kɔnɔ, ka o bila bɔrɔnin kɔnɔ, ka o dulon san fɛ.
<sp> N:</sp> U bɔlen bɛ ɲɔgɔn fɛ kosɛbɛ wa?
<sp> J:</sp> U tɛ kelen ye, nka u bɔlen bɛ ɲɔgɔn fɛ kosɛbɛ.
hali boli fana bɛ bila bɔrɛ kɔnɔ.
nka silamɛ ta caman bɛ kɛ sɛbɛnfura kan, ka o kurukuru ka o bila bɔrɛ kɔnɔ ka o dulon san fɛ yen.
<sp> N:</sp> Ala bɛ silamɛw dɛmɛ walima a bɛ bolitigiw dɛmɛ?
<sp> J:</sp> Ala bɛ mɔgɔ bɛɛ̀ la-jɛlen dɛmɛ, bolitigiw fara silamɛw kan.
a bɛ mɔgɔ bɛɛ̀ la-jɛlen dɛmɛ, fɔ ni ale ma mɔgɔ min da dugukolo nin kɔ kan.
a ye mɔgɔ o mɔgɔ da dugukolo nin kɔ kan yan, a bɛ mɔgɔ bɛɛ̀ la-jɛlen dɛmɛ.
i kɛra, bolitigi ye wo, a bɛ i dɛmɛ, i kɛra, silamɛ ye wo, a bɛ i dɛmɛ.
Ala tɛ mɔgɔ si bɔ mɔgɔ si la.
a bɛ bɛɛ̀ la-jɛlen fɛ, a bɛ bɛɛ̀ la-jɛlen dɛmɛ.
<sp> N:</sp> Ni ala tɛ bolitigiw dɛmɛ ka silamɛw to yen, mun de bɛ a to i ma kɛ silamɛ ye?
<sp> J:</sp> Bɛɛ̀ ni i dakan do.
Ala yɛrɛ de jaati ko, kɛ ne Cɛbilen bɛ kɛ bolitigi de ye.
o de kosɔn, ne taara bolitigiw fɛ.
ni o tɛ, ka a fɔ ko ne ma seli wa:
ne selila kosɛbɛ, nka ne ye seli to yen tugunin, n kɛra bolitigi ye.
mun kosɔn ne kɛra bolitigi ye?
Ala de ye a la-tigɛ!
a bɔra ale yɛrɛ ala de la, ne ka kɛ dɔlɔminna ye.
ni o tɛ, ne ye silamɛya kɛ.
Silamɛya tun ka di ne ye dɛ.
n ye o kɛ, nka n ye a ye. ko o dusukun nana bɔ n na.
dusukun wɛrɛ nana n na, min ye bolitigidusukunya ye.
o de kosɔn n kɛra bolitigi ye, katugu la, n fa, o ta fa ani an bɛnbakɛw tun ye bolitigiw ye.
o la sa, ne fana kɛra bolitigi ye, ka da o yɔrɔ kan.
Bolitigiya diyara ne ye o yɔrɔ la ka tɛmɛn silamɛya kan.
<sp> N:</sp> Jɔn fanga ka bon ka tɛmɛn jɔn kan, bolitigi ta wala silamɛ ta?
<sp> J:</sp> ninnu bɛɛ̀ fanga ka kan, katugu la, u mana fɛn o fɛn ɲini ala fɛ, ala bɛ u dɛmɛ o sira kan.
<sp> N:</sp> Boliw tɛ silamɛw bolo?
<sp> J:</sp> Mɔgɔ min mana a fɔ i ɲɛ na, ko boli tɛ silamɛ fɛ, a ye nkalon tigɛ.
Katugu la, silamɛ dɔw bɛ yen, u bɛ seli su ni tile, nka boli maralen bɛ u ka so kɔnɔ.
u tɛ ɲɔgɔn tiɲɛ olu fɛ.
silamɛ bɛɛ̀ fana ko tɛ.
silamɛ dɔw bɛ yen, u tɛ a fɛ ka bolitigi yɛrɛ ye u ɲɛ na, nka silamɛw dɔw bɛ yen, bolitigi wo, silamɛ wo, u bɛɛ̀ la-jɛlen ka kan ale bolo komi janfabugu karamɔgɔ.
hali ni i ye dɔlɔminna ye, ni i taara ale fɛ, ko a ka dubabu kɛ i ye, a bɛ dubabu kɛ i ye.
a tɛ i ɲininka, ni i bɛ seli, ni i tɛ seli.
a tɛ i ɲininka o la, katugu la, bɛɛ̀ ni i dakan de do.
nka silamɛ wɛrɛ bɛ yen, basi yɛrɛ maralen bɛ silamɛ min bolo.
nka u bɛ seli ka da u ka basitigiya de kan, a bɛ fɔ olu ma ko silamɛ.
<sp> N:</sp> Mun de bɛ a to, denmisɛn caman bɔra kɔmɔ la, e tora kɔmɔ la?
<sp> J:</sp> Min ye a to, denmisɛn caman bɔra kɔmɔ la?
Ayiwa, n bɛ se ka o ɲɛfɔ i ɲɛ na.
Ayiwa, wakati dɔ kɛra, morikɛ dɔ nana an ka dugu la.
o nana a fɔ ko kɔmɔko, ko o man ɲi, ko a bɛ sanjiko gɛlɛya.
ko jahanama ka baara do ko o man ɲi, ko silamɛya de ka ɲi.
o ye denmisɛn caman bila silamɛya kan, mɔgɔ bɛɛ̀ taara u tuubi.
hali ne yɛrɛ, ne taara don silamɛya la.
o ko fɛ, ne ma san kelen kɛ a la tugunin, ne bɔra tugunin, ne nana kɛ kɔmɔden ye n nɔ na.
mun ye a to ne tora kɔmɔdenya la?
komi ne mɔkɛ, o tun ye kɔmɔtigi ye,n fa tun ye kɔmɔtigi ye, ne yɛrɛ tɛ se ka u nɔ bila.
ne bɛ u fasiya de nɔ fɛ.
ni i ye a ye ko ne ma kɛ silamɛ ye, ka kɔmɔdenya to yen, ne fa ye kɔmɔtigi ye, o ta fa ye kɔmɔtigi ye.
o la sa, ne tɛ se ka kɔmɔtigiya to yen.
ni ne ye kɔmɔdenya to yen, ne kɛra, yɛrɛdɔnbali ye.
ne bɛ dɔlɔ min, katugu la, n fa bɛ dɔlɔ min, o ta fa tun bɛ dɔlɔ min.
ni ne ye n ban dɔlɔmin na, a bɛ fɔ ko ne kɛra yɛrɛdɔnbali ye.
Ayiwa.
denmisɛn caman fana bɛ an ka dugu kɔnɔ yen, a fɔra ko u ye silamɛ ye:
nka u tɛ seli, e delila ka Fankelen ye seli la?
fankelen tɛ seli dɛ!
a tɛ seli!
nka u bɛ a fɔ ko a ye silamɛ ye.
silamɛ caman bɛ dugu nin kɔnɔ, u bɛ a fɔ ko u ye silamɛ ye:
komi silamɛtɔgɔ dara u la dɔrɔn, u bɛ a fɔ ko u ye silamɛ ye.
ni o tɛ, a caman tɛ seli.
an kɔni tɔgɔ tiɲɛna u bolo, ko an ye kɔmɔden ye.
ni o tɛ, an tɛ seli, u fana tɛ seli nka anw bɛ an ka kɔmɔko kɛ.
u dun tɛ seli.
﻿<h> Maritiniki ye taasibila kɛ ka taa Ɛme Sezɛri ma</h> Nin y'a san kelen ye Ɛme Sezɛri tanya na, a taara k'a ka jamana mɔgɔw to falaya la.
Maritiniki bulɔgutigi musoman dɔ, min tɔgɔ ye Imaniye, o ye kunnafoni di ka kɛ taasibila ye ka ɲɛsin Ɛme Sezɛri su ma.
tiɲɛn yɛrɛ la, Maritinikikaw ye Ɛme Sezɛri ka saya sanyɛlɛma taasibila tulon kɛ bonya kɔnɔ. A fatura Awirilikalo tile 17 san 2008.
kunnafoni minnu carinna Maritiniki bulɔguw kan, olu kumana kosɛbɛ mɔgɔw ka hinɛ kan ka taa nin mɔgɔba in ma.
Bondamanjaki ye taasibila kɛ Awirilikalo tile 16 ka ɲɛsin fure ma ni fure yɛrɛ ja belebele dɔ n'a ka gafe kɔnɔ kumakɔrɔma kunkurunin dɔ ye. kunnafoni ye titiri ta bala kosɛbɛ:<c> "AC plere an nou lite " (fr creole)</c> , n'o kɔrɔ ye tubabukan na<c> " cessons de pleurer, luttons à présent "</c> , n'o kɔrɔ ye bamanankan na " an ka kasi dabila, an k'an cɛsiri alisa ."
Ola, Ɛme Sezɛri, min ye farafinya sabatili hakilinna tali cɛba dɔ ye, o ka ko kɛra jamakoba ye ka bɔ feburuyekalo la ka se Marisikalo ma sans 2009, cɛncɛngun ka<c> (île)</c> . Ɛme Sezɛri jatera kosɛbɛ farafinya sabatili hakilinna tali cɛbaw fɛ.
Ɛme Sezɛri ka kɛlɛw kunw lakamuna kosɛbɛ a ka saya sanyɛlɛma taasibila tulonw na kɛrɛnkɛrɛnnenya la Mɔntarayi kereyɔli ka bulɔgu kan: Awirilikalo tile 16, Mɔntarayi Kereyɔli ye kunnafoni min di a bɛ 15 bɔ. Dɔw ɲɛsinnen bɛ cɛba in yɛrɛ ma, dɔw ɲɛsinnen b'a ka koba kɛlenw ma, dɔw ɲɛsinnen bɛ bulɔgutigi yɛrɛ ka taasibila cogoya kɛrɛnkɛrɛnnen ma.
Mɔntarayi Kereyɔli ka kunnafoni fɔlɔ dɔ, min bɔra Ɛme Sezɛri ka saya sanyɛlɛma taasibila ɲɛbila la, o bɛ kuma Faransi pɔsiti barakɛlaw ka hakilinna ma. O hakilinna in de ye ka waleɲumandɔn ɲɛsin ɛme Sezɛri ma ni tɛnburu ye. (Angilɛ).
o hakilinna in ye miiriya di bulɔgutigima:
farafin b'aw tɔɔrɔ, sisan, aw bɛ ɲinin k'a nɔ...
Sezɛri ja tɛnburu kan, o ka kan ka bɔ Awirilikalo tile 17 ni 18 Metoropoli la ani Fɔri de Faransi la.
Foto in sugantira pɔsiti yɛrɛ de fɛ, w'a ye fɛn bɛɛ sɔr'a la walasa ka taasibila kɛ ka taa mɔgɔ ma mɔgɔ min y'a seko bɛɛ kɛ farafinya sabatili kɛlɛ la.
Bulɔgutigi Imaniye ye bataki fana bila ɛntɛrinɛti kan ka taa Ɛme Sezɛri ma. A ye bataki in tɔgɔ da " Beliya ɛme Sezɛri " (fr creole). A ye bataki in sɛbɛn ni laadaladɔn ni laadalatulon hakilinnaw ye min minnu bɛ kɛ suko la farafinw ni antiyi kaw fɛ. bataki in bɛ kuma tɛnburu in kan fana.
Farafinya sabati bulɔgu kan, Ɛme Sezɛri ka hakilinna sinsinnenw kama, wele bilalen bɛ kunnafoni kalanaw ma. U bɛ se ka famuyali sɔrɔ kunnafoni kan, min bɔra tugun Alɛn Nikola fɛ, kunnafoni min kɔnɔ, a bɛ sira dɔ bila Faransi antiyikaw nin Ɛme Sezɛri ka miiriyaw cɛ
san kelen kɔfɛ, waati min na, Guwadelupu, Guyani ani Reyuniɲɔn jɛkuluba dɔw y'u kan kɛ kelen ye ka laɲini kɛ, laɲini min bɛ ɲɛsin farafinna hadamenya ɲuman n'a danbekow waleyali ma.
Farafinya sabati kan, aw bɛna famuyali sɔrɔ ŋaniyaw la minnu labɛn na walasa ka taasibila kɛ ka taa ɛme Sezɛri fure ma, min tun ye poyi sɛbɛnna ni jɛmufanga mɔgɔ ye.
sufɛla kɛrɛnkɛrɛnnen dɔ ka ɲɛsin kalanjɛw ma Pari ni Benɛn.
tulonkɛba dɔ MaritinikiSanfɛ kalansoba dɔ min tɔgɔ dalen b'a la Ayiti.
﻿<h> Mɛkisiki: Mɛkisiki bɛ dabolo jumɛn kan giripu pɔrisini bolo (lɛɛ bana)</h>
Mɛkisiki kɛnɛya sabatili ɲɛmɔgɔw sirannen bɛ kosɛbɛ lɛɛbana dɔ ɲɛ a bɛ fɔ min ma ko giripu pɔrisini. Bana in ye mɔgɔ 68 faa kaban kunnafoni in di waati yɛrɛ la Mɛkisiki, wa mɔgɔ 1000 fana man kɛnɛ.
siran kɛlen bɛ bana in ɲɛ kosɛbɛ bawo a ka mɔgɔ minɛta de ka ca demisɛn kunda, ka sɔrɔ, o si hakɛ man kan ka k'a ka minɛta ye.
Mɛkisiki bɔlɔnw kɔnɔ, mɔgɔw kɛlen bɛ k'u yɛrɛ tanga kosɛbɛ ni masikew ye walasa u na kisi bana in ma, o waati kelen na, dɔw sigilen bɛ k'a lajɛ n'a bɛna carin.
Lasɔnmili, kɛnɛyaso fɛ, o kɛra sababu ye ka fɛnkɔrɔ marayɔrɔ dɔw ni lakɔliso dɔw datugu. O cogoya kelen na, laadala tulon ni ntolatan caman dabila la dɔgɔkun in kɔnɔ.
dɔw hakili la k'o ye jamana ɲɛmɔgɔw ka namara sira ye walasa ka fɛn dɔ dogo " comme les chupacabras " n'o kɔrɔ ye tubabu kan na " rideaux de fumée " n'o kɔrɔ ye bamanankan na " sisi rido " i n'a fɔ bagabagali.
mɔgɔ dɔw fɛ, bana in bɛna kɛ bana basigilen ye, dɔw fɛ, dabali min tigɛra kɛnɛya baarakɛlaw ni jamana ɲɛmɔgɔw fɛ, o fanga bonya na kojugu, dɔw sirannen bɛ ka tɛmɛn kojugu, f'u tɛ fɛ ka bɔ u ka daw fɛ, walima n'u bɛ bɔ, u b'u yɛrɛ masike (ɔwɔ, nin funteni in na, n'ye mɔgɔ fila ye esaripu b'u la!)
minnu dalen b'a la k'u bɛ ɲɔ ka ɲɛ, olu bɛ mikisi (mucus) bila u ŋɔnnɔ fɛ.
dɔw cɛsirilen don fana ka hakilinnaw ɲinin, o yɛrɛ de ye ko in na gɛlɛmanba ye.
kabini Mekisiko, Daniyɛli Ɛrinandezi bɛ ka kunnafoniw lakurakuraya a ka bulɔgu kan ani ka kɔlɔsili kɛ ko in na jamana faaba bɔlɔnw kɔnɔ juma su.
kow bɛ bolo jumɛn in kan ni waati i na?
mɔgɔw bɛ kɛnɛma. N'i ye sennemɔgɔ fila ye, i b'a sɔrɔ masike bɛ kelen na.
tulonkɛ dɔw dabila la su in na, n'olu tɛ, kow taabolo ka ɲin, fɔn'a kɛra dɔrɔn, ko in ka bon mɔgɔw hakili ma dɔɔni.
Flickr fotow siti kan, Mɛkisiko sanfɛlakɔlosoba dɔ lakɔlikaramɔgɔ musoman dɔ, n'o ye wikitoriya ye, o y'a hakilinna di Ɛrinandɛzi ka kunnafoni dilen kan.
a kuma na a se waati kan u ka lakɔliso la juma sɔgɔma: N'selen lakɔli la dɔrɔn, n'y'a kɔlɔsi o yɔrɔ bɛɛ la ko lakɔliden foyi tɛ yen.
o kɔ fɛ, u y'a fɔ n'ye, oh giripu bana kama don.
o yɔrɔ bɛɛ la, n'hakili jigin n'a ko n'ye " UNONOTICIAS " ka bataki dɔ sɔrɔ su tilancɛ waati.
N'tora yen, ka n'baarakɛɲɔgɔnw la mɛn. U ko nin y'a siɲɛ fɔlɔ ye nin ko in ɲogɔnna ka kɛ Mɛkisiki. U tun bɛ k'u yɛrɛ ɲininga a ko juguya hakɛ la. Kun jumɛn in na, nin bɛɛ dabali bɛ tigɛ nin ko in kunbɛlila?
o kɔ fɛ, n'seginna so metoro la, ni n'ka masike bulama ɲɛda la.
Bulɔgutigi dɔw ye kunnafoni di giripu bana in yɛlɛma cogo kan i n'a fɔ Ana mariya salazari. O y'a sɛbɛn ko bana in n'a tɔgɔ bɛɛ, nin giripu bana in tɛ yɛlɛma k'a sababu kɛ lɛɛ sogo dunni ye.
Mɛkisiki fanga ɲɛmɔgɔw y'a ɲinin ka kɛnɛya mɔgɔw bila ka bolo ci kɛ, nga boloci furaji tɛ yen min bɛ jamana mɔgɔw labɔ.
nin waati in yɛrɛ la, u y'a ɲinin jamana mɔgɔw bɛɛ fɛ u k'u tɛgɛ ko kosɛbɛ waati bɛɛ, u k'u da tugu fana n'u bɛ sɔgɔsɔgɔ walima n'u bɛ tuso, tanga cogoya caman wɛrɛ bɛ yen.
﻿<h> mɛkalo tile 25, farafinna ka kelenya tɔnba tɔgɔla don.</h>
bi, mɛkalo tile 25, o ye farafinna tɔgɔla don ye. O y'an ka nisɔndiya ni wasa don ye. Nisɔndiya ni wasa don dɔrɔn tɛ, a ka kan ka kɛ miiri ni taasi don ye farafin bɛɛ fɛ walasa ka siraw ɲini sira minnu bɛ se ka farafinna ka ɲɛtaa n'a ka bɔnɔgɔla sabati.
Ɔwɔ, siga t'a la, sira tɔ ka jan walasa ka farafinna k'an haklilina ye. O kama, an ka kan k'an tɛgɛ di ɲɔgɔn ma, ka taa sira kelen fɛ, ka segin sira kelen fɛ ni ŋaniɲa kelen ye.
o tɛ se ka kɛ fɔ an kelen kelenna bɛɛ k'an cɛsiri, ka baara kɛ, ka kokuraw ŋaniɲa siri k'u waleya ni ɲɛtaa ni sabati hamin ye,ani mɔgɔtɔw kanuni. Bɛɛ k'i cɛsiri i ka baarakɛta fɛ walasa k'i yɛrɛ wasa, ka mɔgɔtɔw wasa, o de bɛna ni farafinna ka ɲɛtaa ni jɛn bɛɛ ka ɲɛtaa ye.
n tɛ se ka tila ni n ma taasibila kɛ ka ɲɛsin farafinna cɛbaw ma, cɛba minnu cɛsirilen bɛ su ni tile, farafinna ni jɛn bɛɛ ka ɲɛtaa kama. k'a f'u ye fana ko hali n'u t'an kan sɔrɔ, u k'a dɔn ŋaniɲa ɲuman b'an na waati bɛɛ ka ɲɛsin u ma u ka don o don baara la.
Ala ka seli diya farafinna bɛɛ la ani jɛn bɛɛ la
﻿<h> Bamusobugu sirako</h>
Bamusobugu ye dugu ye min bɛ Zezana Gara komini na, Segu mara la.
Bamusobugukaw ka baara ye sɛnɛ ni baganmara ye.
u k a wariko kungo bɛɛ dulonnen b'u ka sɛnɛfɛnw ni bagan misɛnninw feereli la, Zezana Gara sugu la min bɛ jɔ alamisa o alamisa.
o dama de y'u ka nafoloko kungow ɲɛnabɔli sira ye.
Numuw fana bɛ taa n'u ka fɛn dilannenw ye sugu la, i n'a fɔ daa ani sɛnɛkɛminɛnw.
walasa k'o feerefɛn ninnu kɛ ka sugu la sɔrɔ, bamusobugukaw bɛ sɛgɛn caman kɛ sirakan samiɲɛ fɛ.
sira kelen dɔrɔn de bɛ bamusobugu ni Zezana Gara cɛ.
ni samiɩɛsanji binna ka ban, o ye bamusobugukaw ni hɛrɛ faralen ye sirako la.
ji bɛ jɔ sira fan bɛɛ, tɛmɛnsira wɛrɛ foyi tɛ ye bawo sira fan fila bɛ ye foro ye , wa ji bɛ jɔ o bɛɛ la.
sira in ye jɛdugukolo ye, a ji tɛ ja joona, wa a bɛ cɛnɛ fana.
o la, ni mɔgɛw bɛ taa n'u ka sumaw,baganw, sɛnɛkɛminɛnw ni daw ye feereyɔrɔl a, u sen na walima wotoro la, o kɔnin ye sɛgɛn ni tɔɔrɔ dan ye.
Bamusobugu dama tɛ, dugu caman wɛrɛ mɔgɛw bɛ tɛmɛn sira in fɛ ka taa sugu la.
olu fana sen bɛ sɛgɛn in na.
ne ye dugu in den dɔ ye, n bɛ lakɔli karamɔgɔya la Bamakɔ, n bɛ to ka na bɔ n somɔgɔw ye an ka dugu la sɛgɛnlafiɲɛbɔ waatiw la.
n na o na, n b'a sɔrɔ dɔ fara la sira cɛnni kan.
sa o, sɛgɛnlafiɲɛbɔ waati, n jiginnen ka bɔ mɔbili kɔnɔ walasa ka taa an ka dugu la, n ma se k'a dɔn n bɛ taa sira min fɛ bawo, fan bɛɛ falen bɛ ji la hali i t'a dɔn fan min ye sira ye.
o la, n ka dugumɔgɔw hinɛ ye n minɛ, n yen nin fɔ n yɛre kɔnɔ: sɔrɔ kɛ cogoya wɛrɛ foyi tɛ nin mɔgɔ minnu bolo ni nin sugu in jɔli tɛ n'u ka feerefɛnw ye, ni o sugu sira bɛ nin cogo in na, olu b'a kɛ cogo di ?
se tɛ ne ye k'a dilan, se tɛ dugu mɔgɔ wɛrɛ ye k'a dilan, o dun bɛna kɛ cogo di ?
n ye taama daminɛ ji kɔnɔ o la, n bɛ cɛnɛ yan fɛ, n bɛ jija n kana bin, n sen bɛ da fɛn dɔ kan fan dɔ fɛ, nga o tɛ fɛn kɛ n na, bawo sabara bɛ n sen na.
o sabarako bana o don, bawo, wolosabara don.
n miiri la min na o don, o de ye, ni mɔgɔ dɔ sen dara fɛn nunbɔlen dɔ kan don min dun, o bɛ kɛ cogodi ?
hali cinnifɛn bɛ se ka kɛ ji in kɔrɔ, Ala k'an kisi.
n selen so, n y'a sɔrɔ haminanko kelen dɔrɔn de bɛ bamusobugukaw la fɔlɔ: sirako.
n ni mɔgɔ o mɔgɔ bɛnna, n ye mɔgɔ o mɔgɔ fo, n taara du o du kɔnɔ foli la, kuma kelen de b'a bɛɛ da, ɲininkali kelen de b'a bɛɛ bolo: an dun bɛna nin sirako in kɛ cogodi ?
o la, ne y'a ye n yɛrɛ kɔnɔ ko wele bilalen bɛ ne ma, ne min kelen ye dugu in mɔgɔ kalanen ye min sigilen bɛ jamana faaba kɔnɔ lakɔli karamɔgɔya la.
sira dilanni se tɛ dugu in mɔgɔ si ye, a se tɛ ne fana ye, nga, ne ka kan ka kɛ sababu ye ka sirako in kunafoni jɛnsɛ walasa jamana ɲɛmɔgɔw, jɛn mɔgɔ ɲumanw ni dɛmɛnjɛkuluw n'a mɛn walasa ka dɛmɛn don an ma sirako in na, walasa k'a kɛ bɛlɛbilensira ye.
n'o tɛ, a kɛra baara ye sa dɛ.
se wɛrɛ tɛ ne ye, nga " n'i y'a ye ko mɔgɔw b'i dɛmɛn k'i ka bana fura ɲinin, o k'a sɔrɔ, u b'i ka banako kala ma. " O de kama, fasokan bulɔgu kan, n ye n kan bɔ jɛn bɛɛ ma, Bamusobugu ni nin sira in matarafabaa bɛɛ tɔgɔ la, maa o maa, ɲɛmɔgɔ o ɲɛmɔgɔ, dɛmɛnjɛkulu o dɛmɛnjɛkulu, ni sira in dilanni se b'i ye, i ka dɛmɛn lase anw ma ni sirako in na walasa ka lafiya sabati anw ka dɔgɔjɔko la.
﻿<h> Diyatigiya Mali la</h>
Diyatigiya ye Mali taabolo ɲuman dɔ ye. kabini watijan fɔ kana a bila bi la.
N'i y'a lajɛ, i b'a ye ko diyatigiya daɲɛ b'a yɛrɛ kɔrɔfɔ an ye.
Diyatigiya la, i bɛ di ye a kɔnɔ.
o b'a jira an na ko diyatigiya kɔrɔ ye ka dunan ka dunanya diya don a la i ko di bɛ cogo min na.
k'a bisimila ka ɲɛ, a kana kɔnŋɔn, a kana minɔgɔ.
k'a kɔlɔsi, ka yɔrɔ taabolow ni yɔrɔ tanaw fɔ a ye bawo a bɛ fɔ bamanankan na ko " dunan ɲɛ ka bon, nga a tɛ yeli bɛrɛ kɛ ."
o la diyatigi bɛ kɛ dunan ɲɛ ye walasa k'a kisi yɔrɔ tanamakow ma.
o kɛwale ninnu dama ka kan bɛɛ la du kɔnɔ, dugu kɔnɔ, ani jamana kɔnɔ dunan fanfɛ.
bɛɛ b'i hakili to dunan na walasa a kana tɔrɔ sɔrɔ a ka dunanya kɔnɔ.
N'i ko diyatigi i ko dunan.
dunan fana daɲɛ b'a yɛrɛ kɔrɔ fɔ an ye.
dunan o de ye maa min bɔra a ka so ka taa yɔrɔ wɛrɛ.
N'i y'a lajɛ, nan dama kakan duden bɛɛ la. Wa, nan dama ka kan duden bɛɛ la cogo min na, dunan min nana du kɔnɔ, o dama ka kan duden bɛɛ la ten. A man surun dɔ la ka tɛmɛ dɔ kan.
o de la, dunan fana ka kan k'a dɔn ko ale dama ka kan bɛɛ la, o la, a man kan ka dɔ fisaya ni dɔ ye, a man kan ka ko kɛ min b'a to duden dɔ b'a kɔlɔsi ko a bɛ ka don u ni ɲɔgɔn cɛ.
o de la, a ka kan ka kɛ ɲɛlikɛla ye du kɔnɔ walasa ka dudenw dɛmɛ ka dunanya diya don a la.
a b'o kɛ du kɔnɔ cogo min na, a b'o kɛ dugu ani jamana kɔnɔ ten.
o de la, a bɛ fɔ bamanankan na ko " Dugu bila ka fisa diyatigila yɛlɛma ye "
o de la Mali la, i taara yɔrɔ o yɔrɔ, a b'i ko i b'i ka so bawo i ni minɛ cogo ɲuman fɛn o fɛn ka kan, o bɛ k'i ye.
﻿<h> Nsiirin nafa dɔw Farafinna.</h> farafinna, demisɛnw ka lamɔ n'u ka kalan bɛ tɛmɛ sira caman fɛ.
o siraw la belebele dɔ ye nziirin ye.
tuma caman, demisɛnw yɛrɛdama tun bɛ ɲɔgɔn sɔrɔ u mɔ musow walima u mɔkɛw kɛrɛfɛ ka nziirin da.
a tun bɛ u ɲɛnajɛ, nga o bɛɛ kɔfɛ,Nafa caman wɛrɛw tun b'a la.
a tun b'a to demisɛnw bɛ fara ɲɔgɔn kan, k'u tin don ɲɔgɔn na. U tun bɛ sigiɲɔgɔn gasi kalan kabini o wati.
a tun bɛ mɔgɔkɔrɔbaw kɛrɛfɛ sigili nege don u la walasa u ka fɛn caman dɔn ko tɛmɛnnenw ni ko nataw la.
Nziirin kunba dɔ tun ye ka demisɛnw kalan k'u hakili dayɛlɛ. U ka ɲumanya ni juguya dɔn ka bɔ ɲɔgɔn na, ka ɲumanya nafa dɔn ani ka juguya kungo dɔn walasa u ka kɛ ɲumankɛlaw ye ka juguya to yen.
Nziirin tun bɛ demisɛnw kalan jɛɲɔgɔnya, teriya, fasokanu ani fasoden ɲumanya la.
a tun b'a to demisɛn bɛ basigi, k'a kɛ mɔgɔ jɔlen ye, k'a kɛ cɛntigi ye ani ka du kɔrɔ n'a nafa dɔn.
farafinna, demisɛnw tun bɛ taabolo ɲuman ni kuma cogo ɲuman kalan mɔgɔkɔrɔbaw fɛ nziirin senfɛ walasa u ka se jɛnlatigɛ kɛko ɲuman na u ka so ani dunanyayɔrɔ la.
Farafinna taabolow ni famuyaw bɔlen bɛ ɲɔgɔn fɛ ko caman na, fan caman.
Nziirin jɔyɔrɔba bɛ o taabolo kelenya ni o famuyali kelenya in na.
a b'i n'a fɔ nziirin kelenw de tun bɛ da fan caman fɛ bawo i bɛ nziirin min mɛ fan dɔ, i bɛ se k'o kelen de mɛ fan wɛrɛ.
o bɛ kuma jɔyɔrɔ dɔ fana jira farafinna bawo farafinna kɔrɔlenko caman tun bɛ kalan kuma fɛ.
misali la nziirinko sira fɛ, ɲinan, san 2009, demisɛn 6, san 10 ɲɔgɔnw, tun sigilen bɛ ne ka so don dɔ.
u tun bɛ ka nziirin da.
n tun bɛ k'u lamɛ.
u binna ka nziirin dɔ da surukuba ni nzozanni na. Ne fana fitinin deli la k'o lamɛ ka n to Segu.
ne sigilen miiri la min na, o de ye Segu ni Bamakɔ cɛ janya ani si hakɛ min bɛ ne ni npogotiginin fitinin ninnu cɛ.
o de la n y'a famu, kun min na, Mali fan bɛɛ taabolo ye kelen ye.
Ali ni danfara b'u ni ɲɔgɔn cɛ, o man bon.
o de la n y'a famu ko nziirin ye koba y'an fɛ yan, a nafa tɛ fɔ ka ban, bawo a b'a to an bɛ fɛn caman, wa, a b'an hakili dayɛlɛ.
bi bi in na, an bɛɛ bɛ k'a kɔlɔsi sisan k'o ko ninnu bɛ ka ban dɔɔni dɔɔni. N kɛlen kɔ ka n yɛrɛ ɲininkan, ye jaabi min sɔrɔ, o de ye ka u sɛbɛen an ka kanw na, k'u bayɛlɛma kan wɛrɛw la, k'u bila ɛntɛrinɛti kan.
o b'a to u tɛ tunun wa u na lakodɔn mɔgɔ wɛrɛw fɛ.
n'o bɛ se ka kɛ, o ka daminɛ joona, bawo maakɔrɔ o maakɔrɔ mana sa farafinna, o ye dɔnniso kelen jeninen ya.
nin de ye ne hakilina ye walasa k'an ka nin dɔnko ninnu mara.
ni hakilina bɛ maa wɛrɛ min fɛ, o k'o fɔ walasa o hakilina falen falen ka kɛ bɛnkan jɔnjɔn ye min bɛ k'a fura ye
﻿<h> ɲininikɛlaw ka seko ni dɔnko jirali kɛnɛ</h>
nin ye kɛnɛ ye min labɛn na jamana ɲɛmɔgɔw fɛ Mali la, ɲininikɛlaw kama walasa u kana u ka magoɲɛ fɛnkura bɔlenw jira jama la.
kɛnɛ in b'a ta zuluyekalo tile fila ka taa a bila a tile 6 la, Kɛne in ye kɛnɛba ye wa a nafa ka bon kosɛbɛ. N'i sera kɛnɛ in ka, i b'a dɔn ko ɲininikɛlaw cɛsirilen bɛ bawo i bɛ fɛn caman ye, i tun t'a dɔn ko minnu bɛ se ka dilan an yɛrɛ ka jamana jininkɛla fɛ.
i ɲɛ bɛ nin mansin min na, o ye kaba (maɲɔ) wɔrɔlan ye.
a dilan na Mali la yan. Numukɛ dɔ de y'a dilan.
o dama tɛ a ka baara ye, a bɛ fɛn caman wɛrɛw dilan nɛgɛ la.
o kɔ fɛ,fɛn caman wɛrɛw bɛ kɛnɛ in i n'a fɔ nɔnɔ baralan ani ɲamaku baaralan.
ni nin fɛn ninnu yiriwara kosɛbɛ, o bɛ nɔgɔya caman don an ka bolola baara la.
kɛnɛ in nafa tɛ lajalifɛnw sɔrɔli dama ye, sanni ni feere kɛnɛ, kokura ye ni kokura dɔn kɛnɛ don, kɛnɛ don fana min b'a to an ka jamana ɲininikɛla yɛrɛdama bɛ ɲɔgɔn dɔn, ka hakilina falenfalen kɛ,min bɛ kɛ sababu ye ka dɔ fara bɛɛ ka dɔnta kan.
kɛnɛ in ye sɔrɔ yiriwasira dɔ fana ye!
minnu bɛ taa ka segin kɛ kɛnɛ in kɔnɔ, olu b'u ɲɛnafɛn caman ye, u bɛ minnu san, olu mago bɛ ɲɛ, wa a bɛ nafaba lase ɲininikɛla nnnu fana ma min b'u dɛmɛ k'u ɲinini yiriwa, ka fɛnkura caman bila jamanadenw sgo la u bɛ se ka minnu sɔrɔ nɔgɔya la ka sɔrɔ u ma sɛgɛn.
nin kɛnɛ in bilali sen kan, o kɛra hakilina ɲuman ye an ka jamana ɲɛmɔgɔw fɛ; bawo a na kɛ sababu ye, an ka ɲininikɛla caman ka bɔ dibi la, k'u lako dɔn walasa u na dɛmɛn diya. O la, a na kɛ sababu ye an ka ɲininikɛlaw ka kɛ kuluba kelen ya halisa, o de b'u dɛmɛn diya.
﻿<h> Si nafaw</h>
si ye jiri nafaba ye.
foro kɔnɔ, cikɛlaw b'u sigi a kɔrɔ seli waati, dumunikɛ waati walima lafiɲɛbɔ waati bawo a suma kadi kosɛbɛ.
si ye jiri ye min bɛ den kosɛbɛ samiɲɛ fɛ.
baganw ni kɔnɔw b'a den dun, cikɛlaw b'a dun kosɛbɛ fana yanni dumuni ka na foro la.
musow bɛ taa simɔ tɔmɔ ka na n'a ye so, bɛɛ b'a dun.
u b'a kɔlɔ ja tile la walima dibi la k'o feere.
o wari bɛ musaka caman dila du kɔnɔ bawo musow b'u ka musaka caman kɛ ni o wari ye wa u b'u cɛw fana dɛmɛ tumadɔw la du musakako la.
a ka can a la fana, muso caman b'u ka sikɔlɔ ja k'a susu k'a kɛ tulu ye.
an da bɛna se o ma kɔfɛ, n'o tɛ, ni bi tɛ, situlu bɔdon ye don dumanba ye musow bolo ka da a dɔnkiliw n'a nisɔndiyakow kan, a ni an ka duw kɔnɔ, jango ni sɔ tobira a su Kulubalilakaw, samakɛlakaw ani Turelakaw kama.
aw bɛna o tulu dila ja in dɔ ye kunnafoni in na min kɛra Ségou ani sikɔlɔ, situlu ni safunɛ feeretɔ musow fɛ Burukina.
ja ninnu kɛra C. Hugues fɛ.
ni situlu bɔra, dɔ bɛ mara fɛn caman kama du kɔnɔ, dɔ fana bɛ kɛ feereta ye.
Maakɔrɔbaw ni farafin furakɛlaw bɛ situlu kɛ fura caman ye.
o de la a ka gɛlɛ situlu maralen ka ban an ka maakɔrɔbaw bolo togodaw la sabula a ɲɛci ka bon kosɛbɛ an ka farafinna taabolow la.
ni bi tɛ, muso caman tun bɛ situlu kɛ u munnitulu ye jango musokɔrɔbaw, olu b'a kɛ Ali sisan.
situlu bɛ kɛ ka na tobi, a bɛ kɛ dumuni caman na I n'a fɔ sɔ, tiganingurun ani dumuni caman wɛrɛw.
musokɔrɔbaw bɛ situlu ni ɲɔkala sɛgɛ ɲaami k'a kɛ safunɛ ye.
ni bi tɛ bɛɛ tun bɛ ko o safunɛ na togodaw la. U bɛ finiw ko a la ka minɛn nɔgɔw ko a la fana.
o bɛɛ kɔfɛ, o safunɛ in bɛ kɛ fɛn caman wɛrɛ ye farafinna dɔnnibaw fɛ.
feereta min bɔra a la, musow b'o feere k'o fana k'u musaka ye.
u bɛ to ka u cɛw fana dɛmɛ du musakako la n'o wari ye, Ali n'a y'a sɔrɔ u cɛw b'u dɛmɛ bawo anw fɛ yan farafinna, an ka togodaw la, o ye kunnawoloko ye cɛ bolo, muso diyanyeko n'a nisɔndiyako don fana a ka de ka forokiya don a cɛ kan na walima a nimɔgɔkɛ a ni ka taafe di a nimɔgɔmuso ma, o furulen dugu wɛrɛ kɔnɔ walima du wɛrɛ kɔnɔ n'o bɛ to kana bɔ u ye.
o de la a fɔra ko musow jɔyɔrɔ ka bon du kungo la bawo, u ka tile baaraw kɔfɛ, u bɛ warisɔrɔ baara caman wɛrɛw kɛ, u bɛ se k'u musakaw dila cogo min na ani ka u cɛw dɛmɛ du musaka tali la.
nin situlu baara in y'o dɔ ye. N'i y'a lajɛ, situlu bɛ kɛ fɛn o fɛn ye du kɔnɔ, o bɛɛ ye waribɔ musaka ye. Nga wari tɛ bɔ olu la k'a sabu kɛ musow ka tulu maralen ye. O bɛɛ kɔfɛ, musow bɛ sikɔlɔ ni situlu feereli min kɛ o bɛɛ bɛ dɔ ta du kungo la.
o la, jɔyɔba bɛ si la an ka togodaw la ani an ka dugubaw kɔnɔ bawo situlu bɛ mago ɲɛ fan bɛɛ ko caman fana na.
nin san damadɔ in na, an ka togodala musodɔw bɛ ka kɛ jɛkulu ye ka situlu baara cogoya la walasa a bɛ se ka mara ka ɲɛ k'a bɛn mɔgɔw magoɲɛnan ma I n'a fɔ munni tulu ni fɛn wɛrɛw.
ni b'a jira ko an ka kan ka siw lakana k'u ladon ka ɲɛ, an kana u tigɛ wa, ni nin togodala muso cɛsirilen ninnu dɛmɛna ni minɛn ye si bayɛlɛmali kama, o bɛ se ka kɛ nafasɔrɔ sira ye ani fantaya kɛlɛli sira ye an ka togodaw la.
﻿<h> Ɛntɛrinɛti kalanni an ka togodaw la Segu ani Zezana Gara la, Mali la.
</h>
nin ye porozɛ ye min bɛ weele ko " Alisa an ma kɛ hakilitigi ye " porozɛ don min ɲɛsinnen bɛ ɛntɛrinɛti kalanni ma an ka togodaw la.
kalan in bɛ ka kɛ Segu ni Sanogola-Bamusobugu, Zezana Gara la, Mali.
kalan in tun bɛ ka kɛ mɔgɔ minnu fɛ, olu filɛ nin ye: Boukary KONATE n'o bɛ Mali la yan, Albertine ni Caroline, n'olu bɔrra Parina a kama ani Claire, n'o b'a to Parikalan in kɛ an fɛ ɛntɛrinɛti kan. kalan in kɛ cogo filɛ nin ye: Boukary Konate ni Albertine bɛ mɔgɔkɔrɔbaw kalan ɛntɛrinɛti la, Claire b'a to Pari ka kalan in sinsin ɛntɛrinɛti fɛ.
kalan in ɲɛsinnen bɛ ɛntɛrinɛti kalanni ma ani ka mɔgɔw kalan fototali ni wido kɛ cogo la ni yɔrɔjan fototalan ni kamera ye ani telefɔni yaalata, fototalan ni kamera bɛ min na.
Caroline bɛ tubabukan kalan demisɛnw kunna u bɛ tulon caman fana kɛ o sen fɛ min bɛ demisɛnw ɲɛnajɛ kosɛbɛ.
Ɛntɛrinɛti kalan in dɔ fana sinsinnen bɛ bamanankan sen donni na ɛntɛrinɛtiko la kunnafoniko hukumu kɔnɔ.
baara in daminɛ na Segu dugu kɔnɔ, an ye mɔgɔ caman kalan ye.
o kɔ fɛ, an taara Zezana Gara la, n'o ye komini ye kilo mɛtɛrɛ 37 ani Segu cɛ.
o waati la, mɔgɔ fila wɛrɛ bɔra Pari ka na fara an kan baara in na n'o ye Nadine n'a denkɛ Solale ye.
olu fara la Caroline kan ka demisɛnw kalan k'u ɲɛnajɛ.
baara taabolo ɲɛna kosɛbɛ nin yɔrɔ fila in bɛɛ la bawo minnu nana kalan in na, a jara u ye kosɛbɛ wa u ye faamuya sɔrɔ a la fana.
Tubabu ninnu seginna ka taa Pari, an b'u fo kosɛbɛ.
Alisa kalan in bɛ senna yɔrɔ kofɔlen ninnu na Boukary KONATE fɛ, Parikaw b'u to ̈Pari k'an dɛmɛ a la ɛntɛrinɛti fɛ.
nin ja ninnu kɔfɛ nin kunnafoni in kɔnɔ, aw bɛ se ka kalan in taabolo lajɛ " alisa an ma kɛ hakilitigi siti kan n'o ye:<c> http://toujourspassage.tumblr.com</c> . aw bɛ se k'a sɔrɔ twitter " kan nin cogo la: @toujourspassage walima kan Maneno kan.
baara in na, an ka foli bɛ " Orange Mali Fondation ye, o min y'a dɛmɛn ni kalo fila konɛkisiyɔn ye Segu ani kalo fila konɛkisiyɔn Zezana Gara la. An ka foli bɛ " ONG " Jigitugutɔn ye Segu o min y'a dɛmɛn ni a ka baara kɛ yɔrɔ ye walasa kalan ka se ka kɛ Segu dugu kɔnɔ. An bɛ foli la se Jean Marie Keita ma Zezana Gara la, o min y'an dɛmɛn ni mobili ye walasa boli boli bɛ se ka kɛ Segu ni Zezana Gara cɛ. An foli bɛ porozɛ " PRECAD " ni Zezana Gara komini ɲɛmɔgɔw ye, olu minnu kɛra sababu ye baara kɛ yɔrɔ ka sɔrɔ.
Alisa an bɛ foli la se an ka Parikaw ma, olu minnu nana fɔ Mali la yan ka na dɔnni di an ma.
an bɛ Claire fo fɛn caman na, ani a kɛli ka kalan kɛ ɛntɛrinɛti kan k'a to fɔ ̈Pari.
mɔgɔ o mɔgɔ n'o de ye an dɛmɛn ni minɛnw ye Pari Albertine ka cɛsiri kɔnɔ, an b'olu bɛ fo.
﻿<h> Mali zoni ɛndisirɛli kura jɔli.
</h>
Mali Peresidan, n'o ye Amadu Tumani Ture ye, o ye zoni ɛndisirɛli kura jɔli baara kurunbokari alamisa don, zuluyekalo tile 30 san 2009. Zone ɛndisirɛli in bɛna jɔ Jalakɔrɔbugu kilomɛtɛrɛ 10 ani Bamako faaba cɛ.
o sen fɛ, peresidan Amadu Tumani Ture y'a jira k'a fɔ ko a n'a ka gofɛrɛnama mɔgɔw bɛna u teliya walsa ka ɛndisirɛlikow don bala kosɛbɛ an ka jamana kɔnɔ.
peresidan ko: " N hakilia la, an ka kan k'an seko bɛɛ kɛ walasa ka sira nɔgɔya magobatigiw ye jamana kɔnɔ ani jamana kɔkan ɛndisirɛliko yiriwali siratigɛ kan an ka jamana kɔnɔ ."
Zoni in, n'a fanga bɛ se fɔ izini 300 ma, o bɛna jɔ dugukolo tari 200 kan, ka tila ka an ka sisan tubabutile minɛn ɲumanw k'a kɔnɔ, ani ka ji saniyalenko ɲɛsigi, ka tila ka siran caman dila walasa k'a taali nɔgɔya.
poroze in ka kan ka ban ka bɛn san 2012 ma, nafolo hakɛ min bɛ don a da fɛ Mali gofɛrɛnama n'a dɛmɛnbaw fɛ, o bɛ t'i jɔ fɔ sefa wari miliyari 10 na.
minisiri min ɲɛsinnen bɛ an ka izinikow, yiriwaliko ani jagokow ma, o y'a jira ko: " An hakili b'a kan fana, k'a fɔ ko nin ka se ka baarayɔrɔ 20600 dayɛlɛ an ka jamana kɔnɔ.
Bamakɔ, zuluyzkalo tile 31 sans 2009.
kunnafoni minɛna ka bɔ Pana yɔrɔ, Angilɛkan na.
﻿<h> Bamusobugu sira ja.
</h>
ne tun deli la ka kunnafoni dɔ di Bamusobugu sirako gɛlɛyaw kan.
nin walan bila in na, anw taara ɛntɛrinɛti kalan dɔ la Zezana Gara la sɔmiɲɛ cɛmancɛ la. O y'a sɔrɔ sira in falen bɛ ji la, tɛmɛn yɔrɔ foyi tɛ yen fɔ n'i donna foro dɔ kɔnɔ.
i b'i sen na, i bɛ nɛgɛso la, i bɛ wotoro la walima i bɛ moto la walima i bɛ mobili la wo, i bɛ cɛnni kɛ o foro kɔnɔ. O de y'a to san o san, foro minnu bɛ sira in da la, olu tigiw bɛ yɔrɔ dɔ bila mɔgɔw tɛmɛn sira ye, o si tɛ mago ɲɛ bawo ji bɛ jɔ fan bɛɛ la. walasa u kana cɛnni kɛ forow kɔnɔ, mɔgɔw bɛ taama ji ni bɔgɔ la.
N'i ye sira in ja lajɛ, k'a dɔn ko a bɛ o cogo la samiɲɛ o samiɲɛ, i b'a dɔn ko Bamusobugukaw bɛ sɛgɛn min na u ka jago misɛnninkow la Zezana Gara sugula.
o la, sira in ka kan ni dilali ye wa sira tɛ ɲɛ fiyɛwu fɔ ni bɛlɛ kɛra a kan.
n'o se tɛ Bamusobugukaw ye, a bɛ kɛ cogodi?
﻿<h> Ɛntɛrinɛti kalanni Mali togodaw la: Bukary Konate ka ɲɛfɔli</h> " A ka kan an k'an ka sugon dɔw hakilina ɲuman bila senkan yanni an k'an miiri u la ten k'u bila ka tɛmɛ.
yali a ma se, an k'an ka togodala mɔgɔw sen don kunnafoni ni kumaɲɔgɔnya tɛkinolozi kuraw la wa?
sira bɛɛ kan, o jaabi ye ɔwɔ ye bawo a na kɛ sababu ye u ka kunnafoniw sɔrɔ, ka kunnafoniw di, ka kumaɲɔgɔnya kɛ ka hakilinaw falen falen ani k'u seko ni dɔnkow jira mɔgɔ wɛrɛw la.
o tɛ se ka kɛ habada fɔ ni an ye ɛntɛrinɛti kalanw bila sen kan an ka sigidaw la walasa ka togodala mɔgɔw taabolo dɔn nin baara kɛ minɛ nafama ba in kun kan, u ma deli ka min ye kuma tɛ ka maga a la.
o la, an b'a dɔn an ka kan ka cogoya min bila sen ka walasa ka kunnafoni ni kumaɲɔgɔnya tɛkinolozi kuraw lase an ka togodala mɔgɔ cɛsirilen ninnu ma.
o na kɛ sababu ye u ka dɔnniya kuraw sɔrɔ ɛntɛtinɛti kan, minnu b'u dɛmɛ k'u ka sɛnɛkow ni nakɔkow yiriwa ani u ka bɔnɔgɔla wale tɔw.
o de kama, ɛntɛrinɛti kalanni min bila la senkan porozɛ " Alisa an ma kɛ hakilitigi ye " fɛ n'o bɛ ka kɛ Boukary Konate fɛ Mali, Albertine ni Caroline, olu minnu nana ka bɔ Pari o kalan in kama ani Claire, n'o b'a to Pari ka kalan in kɛ, o kalan in taabolo ɲɛna kosɛbɛ Segu dugu kɔnɔ.
(Aw b'o jaw bɛɛ sɔrɔ flickr kan).
kalan in kɛra tile 5 kɔnɔ, cɛ ni muso bɛɛ tun ye hakɛ kelen ye: cɛ 5 ani muso 5 maakɔrɔba kunda; cɛmannin 5 ani musomannin 5 demisɛn kunda. Ɛntɛrinɛti kalan in sen fɛ, Caroline tun bɛ demisɛn ninnu kalan tubabukan na.
Boukary Konate bɛ tɛmɛ ni kalan in tɔ ye kalo fila kɔnɔ n'an ka karamɔgɔ hakilitigi ninnu seginna ka taa Pari. U b'u to Pari k'an dɛmɛ kalan in na ɛntɛrinɛti sira fɛ.
an ka mɔgɔ kalanta ninnu cɛra, mayili tun bɛ mɔgɔ kelen dɔrɔn de bolo Gugolu " Google " kan, wa a tun bɛ se cikan bilali n'a kalanni dɔrɔn de la. Mɔgɔtɔw si tun t'a dɔn ɛntɛrinɛti ye min ye.
bi, u bɛɛ bɛ se k'u magow ɲɛnabɔ ɛntɛrinɛti kan.
an ka nin ɛntɛrinɛti kalan siyɛn fɔlɔ in taabolo ɲɛna kosɛbɛ bawo kalandenw ye fɛn caman kalan, u y'a jira an na fana k'u ye fɛn caman faamu k'a sabu kɛ an ye kimɛli fitinin minnu k'u kunna ye ɛntɛrinɛti kan. kalan in sanga kɔnɔ, kalanden bɛɛ tun bɛ na waati la, u bɛɛ tun bɛ na don don wa u y'a jira an na fana k'u ye nafa sɔrɔ a la.
kalan in tun bɛ ɲɛsin mɔgɔw ma fana minnu ye bamanankan kalan.
o kalan in tun sinsinnen bɛ kunnafoni carinni ni kunnafoni kalanni ma ɛntɛrinɛti kan Maneno bamanankan ɲɛ kan.
Dantigɛli sen fɛ kalan in bantɔ, bɛɛ y'i sinsin an ka kanw donni kan ba la " kunnafoni ni kumaɲɔgɔnya tɛkinilozi kuraw " hukumu kɔnɔ.
kalanden bɛɛ fana y'i hakilina fɔ " hakilitigiya " kan. U y'a jira ko hakilina falen falen " hakilitigiya " kan, o ye wale ye min ka kan ka taaɲɛ walasa bɛɛ ka se ka dɔ sɔrɔ hakilitigiw ka faamuya la.
u y'a jira fana ko siti in nafa ka bon demisɛnw ma kosɛbɛ.
Demisɛnw fana ye daamu sɔrɔ u ka nin sɛgɛn lafiyɛnbɔ waati in kɔnɔ k'a sabu kɛ u ka nin waati kunkurunin in kalan n'a tulon kɛ ye Caroline fɛ.
nin ɛntɛrinɛti kalan kun fɔlɔ y'a jira an na ko togodala mɔgɔw mago bɛ ɛntɛrinɛti ɲɛfɔli n'a kalanni dɔrɔn de la walsa u ka kɛ ɛntɛrinɛti matarafabaw ye.
laban na, kalanden bɛɛ y'a jira k'u nisɔndiyara, u ye dugaw kɛ fana walasa nin ɛntɛrinɛti kalan in ka carin Mali sigida bɛɛ la walasa ɛntɛrinɛti ka dɔn fan bɛɛ fɛ.
u ye foli ɲɛsin kosɛbɛ Oranzi ka dɛmɛnjɛkulu ma Mali la, (La Fondation orange Mali) ONG Jigitugutɔn mɔgɔw, ani mɔgɔ minnu bɔra Pari ka na an kalan fɔ Mali la yan ani mɔgɔ o mɔgɔ ye dɛmɛ ni hakilina ɲuman kɛ k'an bila sira walasa nin kalan in ka se ka kɛ.
an ye ɲɔgɔn tɛgɛ minɛ.
an y'an labɛn ka ban ka taa kalan in daminɛ Zeana Gara la sinin, tarata Utikalo tile 18 san 2009. Aw bɛ se k'o kunnafoniw bɛɛ sɔrɔ siti kan.
porozɛ " Alisa an ma kɛ hakilitigi ye tiwitɛri (twitter) sira ye @toujourspassage
﻿<h> An fakanw ka ɲɛtaa.
</h>
bi bi in na, hakilina falen falen caman kɛra, lajɛba caman kɛra, wale caman bila la sen kan an ka kan ka ɲɛtaa kama.
nafa caman fɔra an ka kan tali la ba la, nka fɔli t'a ɲɛ fɔ a ka waleya k'a jira ko nafa minnu bɛ fɔ, ko ni kan ninnu tara ba la, u bɛ se k'o magow ɲɛ.
Walikan kalan ye fanga sɔrɔ kosɛbɛ, nka halisa, an ka togoda yɔrɔ dɔw bɛ ye, o lakɔli kalan ma sabati yɔrɔ minnu na kosɛbɛ. O yɔrɔ ninnu bɛɛ la, i bɛ se ka mɔgɔ damadɔ sɔrɔ yen minnu b'u magow bɛɛ ɲɛnabɔ an fakanw na.
o b'a jira ko an ka kanw kalanni kɛra sababu ye ko mɔgɔw bɔ dibi la.
nka, halisa n'an y'a lajɛ, an b'a ye ko a ye mago ba ɲɛ u ye u sigidaw la, nka o mɔgɔ kelenw bɛ don dibi la n'u nana an ka dugubaw kɔnɔ. bolimafɛnw caya ni mɔgɔw mago caya kɛra sababu ye ka dugubaw ni togodaw bila ɲɔgɔn na.
togodalamɔgɔw cayara duguba kɔnɔ.
duguba kɔnɔ tamasiɲɛw, i n'a fɔ bitigiw tamasiɲɛ, baarayɔrɔw tamasiɲɛ, sirabasariyaw tamasiɲɛ, olu bɛɛ sɛbɛnnen bɛ kan wɛrɛ la togodala mɔgɔw tɛ se ka min kalan.
o b'a jira k'olu minnu jatelen bɛ kalanbaw ye togodaw la, olu bɛ kɛ kunfinw ye dugubaw kɔnɔ k'a sabu k'an ka kanw donbaliya ye jate la duguba tamasiɲɛw na.
nin bɛ b'a jira k'a fɔ ko n'an bɛ fɛ k'an ka kanw ta ba la, fɛn caman bɛ yen, an bɛ se ka min kɛ n'u ye.
a ma fɔ k'u sɛbɛnnen bɛ walikan minnu na, k'olu ka bila, nka, an bɛ se k'an yɛrɛ ka kan dɔw sɛbɛn o walikan ninnu dugu ma bitigidaw la, baarayɔrɔw la ani sirabasariya pilakiw kan walasa bɛɛ ka faamuya sɔrɔ a la.
N'i sera an ka togoda dɔw la, i b'a ye ko bitigitigi dɔw kɛlen bɛ ka bitigi tamasiɲɛ sɛbɛn u ka bitigi da la walikan na, nka i b'a sɔrɔ a sɛbɛn cogo maɲɛ.
o la, a ma kɛ o walikan in ye wa a tɛ faamu an yɛrɛ ka kan na.
N'i bɛ dugutaasira kan, duguw tɔgɔ dɔnni bɛ magoba ɲɛ, a b'a to I b'a dɔn I bɛ hakɛ min na, a b'a to fana, I k'a dugu tɔgɔ mara bawo a bɛ se ka kɛ I mago bɛ jɔ a dugu dɔw la kɔ fɛ.
Pilaki minnu turulen bɛ ka dugu jira sirabada la tugutaa sira kan, olu bɛ sɛbɛnnen bɛ walikan na, togodalamɔgɔ caman tɛ se ka minnu kalan.
o fana ka kan ka lajɛ.
nin hakilina ninnu ɲɔgɔnna caman bɛ ye minnu bɛ se ka sabati an ka kanw na, n'an bɛ fɛ k'u kɛ baara kɛ minɛn ye.
﻿<h> Dugu tɔn (siɲɛ sabanan) Mali la</h> N kumana dugu tɔn ka baaraw kan sɔmiɲɛ waati ani dugu tɔnɲɛnajɛ.
o sɔmiɲɛ baara ninnu dɔrɔn tɛ dugu ka baarakɛta ye, wa tɔnɲɛnajɛ fana dɔrɔn tɛ dugu laada ɲɛnajɛ ye.
tɔn bɛ baara suguya caman wɛrɛw kɛ i n'a fɔ biriki bɔ ani sojiri tigɛ.
Tɔndenw bɛ sara o baaraw la i ko u bɛ sara cogo min na sɔmiɲɛ fɛ.
nin baara ninnu kɔfɛ, tɔndenw bɛ baara wɛrɛw kɛ, nka, a ka can a la, olu tɛ sara, olu ye ɲɔgɔn dɛmɛ baaraw ye dugu kɔnɔ. O baara dɔw ye ɲɔgosi n'a cɛli, sojɔ, sobili, danbekala, ani dugu baara misɛnnin wɛrɛw.
Tɔnɲɛnajɛ fana dama tɛ dugu tulonkɛ ye, laadala tulon caman wɛrɛw bɛ kɛ dugu kɔnɔ.
o laadala ɲɛnajɛ ninnu musakaw bɔlen kɔ tɔn ka wari n'a ka suma na, ko caman wɛrɛw bɛ se ka ɲɛnabɔ n'a ye dugu kɔnɔ: Ni baloko gɛlɛyara san min na, n bɛ fɛ k'a fɔ ni minnu ka balo ma u lase ɲɔgosi waati wɛrɛ ma, o dutigiw bɛ se ka taa ɲɔ dɔ dɔnɔ tɔn fɛ k'o kɛ balo ye yanni ɲɔgosi wɛrɛ cɛ.
ni nisɔngɔko tun gɛlɛyara, tɔnwari tun bɛ kɛ ka dɔ sara walasa ka mɔgɔw kisi malo ma.
bɛɛ tun ye kelen ye o kow la, ni min ka kan ni dɛmɛ ye, o bɛ dɛmɛ.
ɲɔw mana gosi, k'u ladon so, ni minnu bɛ taa tunga fɛ, olu bɛ taa, ni minnu tɛ taa, olu bɛ to dugu kɔnɔ ka du tilema kuma baaraw kɛ.
ni sɔmiɲɛ sera, tunganataalaw bɛ segin so ka na forobaaraw kɛ.
kow tun bɛ tan an ka togodaw la, ɲɔgɔndɛmɛ cogoya caman ani jɛkabaara cogoya caman tun bɛ kɛ yen, nka bi, olu caman tununna, u tɛ kɛ ka caya bilen.
n ye ɲininkali kɛ an ka togodala mɔgɔ dɔw la, u k'u hakilina fɔ o kokɔrɔw ninnu tununkunw kan ani u miiriyaw o kow la.
an da bɛna se o ɲininkaliw n'u jaabiw ma kunnafoni nataw kɔnɔ.
﻿<h> Mototakisiw (Takisininw) ye sɔrɔ yirawasira dɔ ye Segu Mali la.
</h>
Ɛntɛrinɛti y'o ye fana !
k'i to i sigiyɔrɔ la, k'a dɔn diɲɛ fandɔ fɛ ko karisa ye jɔnni ye, a miiriya ye mun ye, a bɛ mun kɛ.
diɲɛ fan fitini bɛɛ b'a jija a ta cogo la, min ka kan ka dɔn fandɔ mɔgɔw fɛ.
Takisini ye sɔrɔ yirawasira dɔ ye Segu demisɛn dɔw fɛ wa a bɛ taama nɔgɔya.
bi, siniwa motow ye fan bɛɛ fa i n'a fɔ jakarita, yamaha ani suguya wɛrɛw.
i n'a fɔ o se tɛ bɛɛ ye, dɔw diyagoyalen don ka bolimafɛn dɔw ta i n'a fɔ Takisini furancɛ surun dɔw la.
o kɛra baara sira ye demisɛn dɔw bolo walasa k'u ka musakaw dakala.
n kɛlen k'o Takisini ninnu ye fan bɛɛ fɛ, janko dugu kɔnɔna ni Pelengana cɛ, n gɛrɛ la a bolibaa kamalenni dɔ la walasa ka kunnafoni sɔrɔ a ko kan kosɛbɛ.
n ka ɲininkali kɔ fɛ, a ko ale tila la kalan na, jatekalan sira fɛ.
yanni a k'a sigi ten baara ntanya la, a bɛ nin baara in kɛ walasa k'a ka musakaw sɔrɔ wa ale n'a ɲɔgɔnna demisɛn caman bɛ baara in kɛ.
n ka ɲininkaliw la k'a dɔn ninTakisini ninnu bɛ sɔrɔ cogo min, a ye n jaabi ko a sɔrɔ cogo ka can.
ANPE bɛ moto ninnu di demisɛnjɛkuluw ma, u bɛ baara kɛ n'u ye k'a sara u ni a dibaw ka bɛnkan kɔnɔ.
se bɛ dɔw ye, olu b'a san k'a di bolibaa ma sara la. Bolibaw bɛ taa wari di u ma don o don.
dɔw b'a san u yɛrɛ ye, dɔw somɔgɔw b'u dɛmɛ k'a san.
olu b'a boli u yɛrɛ ye, u tɛ wari sara maa si ye.
n kɛlen k'a ɲininka n'a bɛ nafa sɔrɔ baara in na, a ko ɔwɔ, bawo Takisinin tigi b'a sara kalo la, a b'a jija k'o wari kɛrɛnkɛrɛn ka bɛn a ka musakaw ma.
takisi in ye suguya fila ye.
dɔ bɛ mɔgɔ 8 ta ani bolibaa, dɔ bɛ mɔgɔ 10 ta ani bolibaa.
mɔgɔ kelen kelen bɛɛ bɛ 10 sara ni yɔrɔ ka surun, ni yɔrɔ ka jan, u bɛ 2O sara.
ni bolibaa min bɛ taa ni 1000 ye don don, o bɛ sara 5000 kalo la, ni min bɛ taa ni 800 ye don o don, o bɛ sara 4000 kalo la takisinin tigi fɛ.
baara in gɛlɛyaw kun kan, a y'a jira ko ɲɛlɛya bɛ baara bɛɛ la. A ko fura wɛrɛ t'o la fɔ baara kanu ani k'i jija ka baara gɛlɛyaw ku janko olu minnu ni mɔgɔ kuraw don waati bɛɛ.
a ko Bɛɛ ka yecogo tɛ kelen ye.
dɔw ka ko ka nɔgɔ, u bɛ muɲu, dɔw kɔrɔtɔlen bɛ tuma bɛɛ, anw de b'o bɛɛ ku.
a ma nɔgɔ, nka an b'a jija, a ko ten.
﻿<h> fonɛnɛ tododa la.
</h>
ni bɛɛ bɛ don i ka sa kɔnɔ duguba kɔnɔ k'i ka da tugu i da la ko nɛnɛ bɛ kɛnɛ ma, fonɛnɛ ye dudenw faraɲɔgɔnkan waati ye su fɛ togoda la.
duguba kɔnɔ, fonɛnɛ waati, ni bɛɛ muɲunnen bɛ i diyanye jɛɛmukan walima filimu kan tele la bon na u makunnen walasa u kana jɛɛmu walima filimu yɔrɔ jɛ, fonɛnɛ waati ye baro waati ye demisɛnw ni maakɔrɔw cɛ togodaw la.
sɛnɛkɛlaw tilala, u tilala kaba karili ni tigasen na.
u ye ɲɔtigɛ daminɛ, dugu ma a daminɛ ka lankolonya fɔlɔ demisɛnw ka jamanakɔnɔtaa fɛ, bɛɛ bɛ yen.
ni fonɛnɛ kunbɔra, du cɛmisɛnninw taara jirikurunba minnu ɲinin du ka baro kama nɛnɛ waati, u la dɔgɔmani bɛ tasuma don o jirikurunw na du cɛmancɛ la.
dutigi n'a mɔdenw fɔlɔ de bɛ taa u sigi tasuma kɔrɔ.
ni demisɛnninw kora ka fini don u la, u bɛ boli ka sin tasuma ma ka taa u sigi u mɔkɛ kɛrɛfɛ dɛbɛn kan.
o tɛ se ka taa mankan kɔ bawo demisɛn kelen kelenna si tɛ fɛ k'i sigi tasumasisi fan fɛ, o la, u bɛ ɲɔgɔn ɲɔni ɲɔni.
cɛkɔrɔba hakilitigi in b'o bɛɛ labɛn walasa demisɛnninw ka na gɛrɛ tasuma na kojugu.
Demisɛnw n'u mɔkɛ bɛ ɲɔgɔn dalakɔrɔbɔ.
cɛw ni musow bɔlen kɔ forow la, u b'u ko, ka na fara ɲɔgɔn kan su fɛ ka dumuni kɛ.
cɛw ni cɛmaninw bɛ dumuni kɛ ɲɔgɔn fɛ, musow ni musomaninw bɛ dumuni kɛ ɲɔgɔn fɛ.
n'u tilala dumunikɛ la, bɛɛ b'i ɲɛsin tasuma ma, o ye baro daminɛnen ye.
maakɔrɔw b'u hakilinaw falen falen u kɛlenw ni dɔntaw kan. U bɛɛ n'u ka dɔnta don diɲɛ kɔnɔ.
kalanso hakika don demisɛnw bolo bawo diɲɛlatigɛ tɔba b'olu ɲɛ.
baro taabolo kaɲi, bɛɛ b'i tulo mada walasa kuma dɔ kana tɛmɛ i tulo kan.
baro daminɛ na, maakɔrɔw bɛ nsiirinw ni kokɔrɔw baro bɔ demisɛnninw ye bawo olu tɛ se ka mɛ u ɲɛna.
o nsiirinw ni o kokɔrɔfɔtaw bɛ suganti ka bɛn ni demisɛnw si hakɛ ye wa, a bɛ ɲɛfɔ ka ɲɛ i n'a fɔ an ka maakɔrɔw ye hadamaden sidɔnni kalan kɛ.
Nsiirin minnu bɛ demisɛnninw lasiran su fɛ, u t'olu da.
ni tasuma bɛna sa, u b'a dadon.
walasa ka baro diya, tiga bɛ yen, u b'o ɲimi, tumadɔw la, u b'a ni te min, demisɛnw bɛ to k'o te wili.
su waati dɔ mana se, demisɛnninw bɛ taa u da. O la, u bɛ bɔ nsiirin na, ka hakilina falen falen daminɛ u ni ɲɔgɔn cɛ. O ye sababu ye kamalenninw ka maakɔrɔw kunnafoni dubakɔnɔnsigi kan ani u ka caman dɔn farafinna kokɔrɔw kan.
baro in se fɛ, u b'u hakilinaw fɔ sanjikogɛlɛya, dugukolonɔ ani waajeni kan ani kowɛrɛw.
u b'u to o la, ka kow kɔrɔfɔ: dolo dɔw kɔrɔ k'a sababu kɛ u sigicogo ye kabakolo la, bagan dɔw ni kɔnɔ dɔw mankan kɔrɔ, bolokoli ka di san min na.
kalanso don, demisɛnninw ka kalanso hakika walasa ka maakɔrɔw ka maaya kun dɔn ani u ka hakilitigiya ju.
﻿<h> telefɔni bɛ Yakuba bolo walasa a kana a ka dugu kibaruyaw jɛ.
</h>
telefɔni bɛ Yakuba bolo walasa a kana a ka dugu kibaruyaw jɛ. N ni nin jininberefeerela in bɛnna a n'a ka telefɔni.
Yakuba ye sans 19 ye, a bɛ bɔ Kacɛna komini dugu dɔ la, kilo 315 ani Bamakɔ cɛ, Mali la.
baro kɛli Yakuba fɛ, o kɛra sababu ye n k'a dɔn ko bɛɛ n'a ka telefɔni takun don.
Yakuba ye kamalenni nisɔnduman ye, a b'a ka telefɔni takun ɲɛfɔ hali a t'a jɔ ka miiri.
n'a bɛ k'a ɲɛfɔ, I b'a ye k'a fɔ ko a dalen b'a ka fɔta la, wa takun b'a ka telefɔni na, wa à jɔyɔrɔ ka bon a boli.
i bɛ se ka hakɛto k'a fɔ n ye telefɔni bɛ min ɲɛ I ye wa?
"Ne ye tilemakɛla ye Bamakɔ, n bɛ dukɔnɔbaara la, n yɔrɔ ka jan n somɔgɔw la.
a nege bɛ n na waati dɔw la k'a dɔn min bɛ ka kɛ an ka du kɔnɔ ani dugu kɔnɔ. Ne fɛ, telefɔni de ka teli o fɛ.
telefɔni bɛ I somɔgɔw bolo a ka dugu la wa?
"Rezo bɛ sɔrɔ yen nga telefɔni tɛ n somɔgɔw bolo.
n terikɛ dɔ bɛ Segudugu kɔnɔ, n n'o bɛ bɔ dugu kelen na.
a bɛ to ka taa an ka dugu la dɔgɔkun LABANW na.
n'a taara an ka dugu la, a bɛ an ka so kibaruyaw ni dugu kibaruyaw fɔ n ye, ni n somɔgɔw bɛ fɛ ka kuma n fɛ, a b'o latigɛ.
walasa k'o kumaɲɔgɔnya ninnu kɛ, n bɛ keredi 500 kɛ n ka telefɔni na, waati dɔw la, 80 walima 60.
ni ci bɛ n bolo ka fɔ n somɔgɔw ye, n b'a ɲɛfɔ n terikɛ o ye, a b'a ɲɛfɔ n somɔgɔw ye n'a sera an ka dugu la.
waati caman, n b'o ci ninnu kɛ bataki ye telefɔni fɛ komi n ye lakɔli bila kalanso 6 nan na.
yali i bɛ to ka kuma mɔgɔ dɔw fɛ telefɔni na Bamakɔ yan wa ?
"Ɔwɔ, n bɛ to k'o kɛ.
teriw ni jɛɲɔgɔnw bɛ n na Bamakɔ yan n ni minnu bɛ bɔ dugu kelen na.
baaraw caya kama, an t'a masɔrɔ ka taa bɔ ɲɔgɔn ye tuma bɛɛ.
an bɛ telefɔni ci ɲɔgɔn ma ka ɲɔgɔn ka cogoyaw ɲininkali kɛ ani ka dugu kibaruyaw di ɲɔgɔn ma.
telefɔni bɛ mago ɲɛ n ka baara la fana.
misali la, ni n ka patɔrɔn ye n ci ka taa sugu la fɛnsan na, ni n fili la fɛn dɔ la, n b'a weele walasa a ka n bila sira.
o la, ci bɛ kɛ ka ɲɛ joona.
o ka pisa n ka segin ka na a ɲininka bawo yɔrɔ ka jan tuma dɔw la.
n bɛ lafiya ni lakana kɔnɔ fana ni telefɔni bɛ n bolo duguba kɔnɔ bowa ni ko kɛra n na ka n to dugu kɔnɔ, n bɛ se ka n somɔgɔw walima n ka patɔrɔn ladɔnniya joona.
ni n kelen bɛ du kɔnɔ fana, ni mɔgɔ tɛ yen n ni min bɛ baro kɛ, n bɛ n yɛrɛ ɲɛnajɛ ni dɔnkiliw lamɛnni ye telefɔni na.
n'a sɔrɔ la i tun bɛ o kɛmɛw n'o biseginw mara, yali o tun tɛna dɔ fara i ka sɔrɔ kan wa ?
" siga t'a la, o tun bɛ dɔ fara n ka sɔrɔ kan, nga, n tun bɛ to kamanagan na ka d'a kan n tun tɛna dugu kunnafoniw ni n teriw kibaruya sɔrɔ Bamakɔ yan, wa n ka patɔrɔn bɛ se ka dimin don dɔ k'a sababu kɛ n ɲinɛnni ye fɛn dɔw kɔ sannikɛyɔrɔ la.
﻿<h> telefɔni yaalata kɛra sɔrɔyiriwasiraw y'an ka jamanaw kɔnɔ.
</h>
telefɔni kura, kɔrɔlenw ani telefɔniminɛnw feereli kɛra dahirimɛ sɔrɔsira ye mɔgɔ caman bolo an ka jamana kɔnɔ bi.
dɔw bɛ telefɔni ni telefɔniminɛnw feere yaala yaala la, dɔw bɛ bitikibaw kɔnɔ, dɔw bɛ nɛgɛbikininw kɔnɔ, fɛn o fɛn ye telefɔni ni telefɔniminɛnko ye, o bɛɛ bɛ sɔrɔ o yɔrɔw la.
o de ye nin jagokɛla demisɛn in ta ye Bamakɔ, n'o tɔgɔ ye Sori Nimaga n'o ye telefɔni ni telefɔniminɛn ferela ye Fajigilasugu la komini fɔlɔ la.
i n'a fɔ aw bɛ se k'a ye cogo min na jaw la, Sori bɛ telefɔni kuraw, kɔrɔlenw, telefɔniminɛnw, i n'a fɔ batiriw, kariti memuwariw, sariziyɛriw feere ani fɛn caman wɛrɛw.
Sori tɛ foyi wɛrɛ kɛ nin baara in kɔ wa a bɛ fɛn sɔrɔ a la.
fɛn bɛɛ daminɛ ka gɛlɛn, Sori ye gɛlɛyaw sɔrɔ baara in daminɛ na a ka feerefɛnw sɔngɔko la. A tun bɛ ɲinɛn feerefɛnw sɔngɔ kɔ fɔ a tun bɛ telefɔni dɔw feere sɔngɔ na minnu ka dɔgɔ ni telefɔni tada yɛrɛ ye.
baarakɛla ɲuman bɛɛ b'a ɲinin ka dɔ fara a ka dɔnta kan waati bɛɛ, k'a ka filiw latilen, ka fura ɲinin gɛlɛyaw la. O de la, Sori y'a lajɛ k'a ka feerefɛn n'u sɔngɔ sɛbɛn kan na, n'o ye Arabukan ye. N'a bɛ min feere, a b'o sɔngɔ lajɛ papiye kan, o la a tɛ fili bilen.
n kɛlen ka Sori ɲininka n'a ye gɛlɛya sɔrɔ Arabukan sendonni na a ka jago la, a ye n jaabi ni nisɔndiya ye ko a ma gɛlɛya foyi sɔrɔ o la bawo a b'a sɛbɛn cogo la a yɛrɛ b'a faamu cogo min na wa a tɛ fili bilen.
Sori ka jago bɛ ka yiriwa, don o don dɔ de bɛ fara a ka feerefɛnw kan.
﻿<h> tɛmɛn tɛ se ka kɛ Ɛntɛrinɛti kan bilen hakɛsi la.
</h>
mɔgɔw bɛ ɲɔgɔn bɛn, jɛɲɔgɔnyaw bɛ daminɛ hakɛ bɛɛ la fan bɛɛ la jamanaw kɔnɔ, o bɛ kumaɲɔgɔnya kalanni diyagiya dɔw kan ɛntɛrinɛti kan walasa k'u ka jɛɲɔgɔnyaw sabati.
o ye Bubakary Karambe ta ye. Bubakary karambe ye Songhoka ye Badjagara marala kilo 700 ani Bamakɔ cɛ Mali la. A sigilen bɛ Bamakɔ a mɛɛnna.
a bɛ dukɔnɔbaara la, a sen ka can kosɛbɛ sibɛri la walasa ka kumaɲɔgɔnya kalan ɛntɛrinɛti kan ani a teri Malidenw cɛ minnu bɛ jamana kɔ kan ani a teri tubabu wɛrɛw, a ye minnu dɔn Bamakɔ n'u seginna ka taa u ka jamanaw na.
walasa jɛ ka to ani a teri farasikaw, suwɛdikaw ni amerikikaw cɛ, Bubakary diyagoyalen don ka tɛmɛn ɛntɛrinɛti fɛ, nga a tɛ bɛrɛ dɔn o ko la, mɔgɔw b'a dɛmɛn k'a k'o magow dila.
o de y'a to n ye nin hakilina fallen fallen in k'a fɛ k'a ka magow dɔn kosɛbɛ ɛntɛrinɛti kan ani ni a bɛ fɛ Halisa An ma kɛ Hakilitigi ye porozɛ k'a kalan (ProjetToujours Pas sages).
Bubakary Karambe:
"Bɛɛ ka kan k'a dɔn bi ko tɛmɛn tɛ se ka kɛ ɛntɛrinɛti kan .
misali la, ne bɛ sɔn ka n ka ko nafama dɔw jɛ ni n ma se ɛntɛrinɛti la bawo ɛntɛrinɛti kan kumaɲɔgɔnya de ka di u bɛɛ ye.
kunun n kɔrɔ, n bɔra ka kumaɲɔgɔnya dɔ jɔ dɔ k'a sabu kɛ n tɛ se n bila cogo la skype kan.
Ɛntɛrinɛti kan, n bɛ fɛ ka kumɲɔgɔnya kalan, wa n bɛ fɛ fana ka kunnafoni ɲininni kalan ani koɲɛɲinin kɛrɛnkɛrɛnnenya la tubabu dumuniw dilacogo.
n bɛ fɛ k'a dɔn fana sanni bɛ kɛ cogodi yɔrɔjan fɛ ɛntɛrinɛti kan.
n m'a dɔn n bɛ se ka Halisa An ma kɛ Hakilitigi ye hakilina tanu ka se hakɛ min ma bawo o de ye ko in yɛrɛ fura jɔnjɔn ye ka se maa caman ma.
an fɛ yan, maa caman tɛ ɛntɛrinɛti dɔn, a setɛ maa caman ye ka ɛntɛrinɛti kalan, olu bɛɛ b'u ka sababu ɲuman caman jɛ o sababu la.
nɛ Halisa An ma kɛ hakilitigi ye Porozɛ, I n'a fɔ I y'a fɔ cogo min na, n'o de bɛ mɔgɔw kalan ɛntɛrinɛti la fu, o y'a bɛɛ fura ye.
ne kɛra Halisa An ma kɛ Hakilitigi ye kalanden dɔ ye kaban bawo e de sababu la n sera ka dɔɔni dɔn ɛntɛrinɛti la nin tile damadɔ kɔnɔ.
ne fɛ ɲɛtaa sinsin baara dɔ don.
﻿<h> togodalamusow ka tile baara.
</h>
nin kunnafoni in ni nisɔngoya jirali cɛ ka jan, a kun ye k'a jira dɔrɔn ko an ka togodaladuw kɔnɔ, ɲɔgɔndɛmɛn bɛ musow ni cɛw cɛ, wa bɛɛ b'i wasa don i ka kɛta la i yɛrɛ ma.
bɛɛ ka kɛtaw dɔnnen don, bɛɛ jɛnnen bɛ n'i ta ye, bɛɛ b'i ka kɛta kɛ ka ɲɛ du ka ɲɛtaa kama.
tile baara caya n'a ta bɛɛ, togodalamusow b'u ka baarakɛta bɛɛ kɛ walasa k'u jɔyɔrɔ jira ani k'u cɛw dɛmɛn ka du basigi ani ka bɛn sabati du kɔnɔ.
Gadonbaara kama, muso min bɛ tobili la, o bɛ wili kabini nɛgɛɲɛ 5 ka daraka tobi a ka can a la min bɛ dun ka bɛn nɛgɛɲɛ 7 ma.
o mana kɛ, cɛw bɛ taa u ka baaraw la, an da bɛna se minnu ma kɔfɛ.
daraka mana dun, musow bɛ ɲɔ susu ka mugu di tile gadonmuso ma.
musow bɛ ɲɔgɔn dɛmɛn kosɛbɛ ɲɔsusu senfɛ.
minnu bɛ du kelen kɔnɔ, olu bɛ fara ɲɔgɔn kan bulon kɔnɔ walima du fan dɔ fɛ ka susuli kɛ.
muso wɛrɛw bɛ bɔ du wɛrɛw kɔnɔ n'u ka filenw falen ye ɲɔ walima kaba la ka na fara du wɛrɛ musow kan ka susuli kɛ.
musow bɛ farali min kɛ ɲɔgɔn ka, o tɛ gansan ye.
u bɛ fara ɲɔgɔn kan walasa k'u bolo don ɲɔgɔn ye minɛnko la ka sɔrɔ u ma " tigiya " jira.
ni tɛmɛ tɛ kajatu bolo, o bɛ Fanta ta ta, ni kolonkalan tɛ Fanta bolo, o bɛ Awa ta ta.
ni muso dɔ taara du dɔ kɔnɔ ci la, ka taa musow sɔrɔ susuli la, a tɛ tɛmɛ habada n'a ma dɛmɛn dɔɔni don u kelen kelen bɛɛ ma.
Gadonmuso b'a wasa don tilelafana tobili la min bɛ dun ka bɛn nɛgɛɲɛ 10 walima 11 ma.
o baara ninnu senfɛ, a bɛ ji bɔ kɔlɔn na min janya bɛ se mɛtɛrɛ 6 walima 10 ma.
ni demusow b'a fɛ, olu b'a dɛmɛn baara la.
Gadon bɛ yɛlɛma yɛlɛma du musow ni ɲɔgɔn cɛ. Ni muso dɔ ye tile fila tobili kɛ, o b'a di dɔ ma.
don o don, muso bɛɛ bɛ susuli kɛ , nka kelen b'a wasa don ga la.
an b'o ye taakasegin na gabugu ni a ka so cɛ k'a wasa don demisɛnninw na an'a cɛ ka ci misɛnninw o waati kelen na.
nin bɛɛ ka di anw ka musow ye bawo u b'u yɛrɛ nafa ye diɲɛlatigɛ la.
ni dumuni kɛra, a bɛ minɛnw cɛ k'u ko ka sɔrɔ ka taa a ka warisɔrɔbaaraw la i ko muso tɔw.
Togadalamuso bɛɛ n'u ka warisɔrɔbaaranin don min b'a to a b'a ka wariko mago misɛnninw ɲɛnabɔ, a cɛ ka kɛlenw kɔfɛ, k'a wasa don a denw na ani k'a cɛ dɛmɛn waati dɔw la du warimisɛnnikow la.
o warisɔrɔbaaraw ye ka kɔɔri kolo bɔ k'a kɛ gari ni finimugu ye, ka tiga wɔrɔ k'a kisɛ feere walima k'a kɛ tigadɛgɛ ye o min bɛ kɛ nan ye kosɛbɛ Mali, walima u bɛ taa u ka pilansiw labaara dugu forobanakɔ kɔnɔ.
o nakɔ in kɔnɔ, u bɛ jaba, kɛlɛkɛlɛ, ngɔyɔ ani ɲugu turu ani jiri suguya caman wɛrɛw minnu bɛ dun kosɛbɛ dugabaw kɔnɔ.
o jiriden ninnu bɛ kɛ du dumuniw na wa musow b'u feere u kɛrɛfɛ suguw la.
u bɛ bɔ nakɔ la nɛgɛɲɛ 3, ka na tilelafana tɔ gan ka di dudenw ma.
o kɔfɛ, a bɛ surafanatobi daminɛ min bɛ mɔ ka dun ka bɛn nɛgɛɲɛ 8 ma.
o dumuni in kɔfɛ, min bɛ dun dutigi ka yɔrɔ la, dudenw bɛɛ, cɛw, musow ani demisɛnw, bɛɛ bɛ to dumunikɛyɔrɔ la dɔɔni ka baro kɛ ani ka maakɔrɔw lamɛn an ka kokɔrɔw kan ani u ka faamuyaw diɲɛ na.
tile fila o tile fila, u bɛ taa dɔgɔ ɲinin kungo kɔnɔ k'o mara u gatobiliw ɲɛ.
o de kama, don o don, an bɛ musow doninen ye dɔgɔ la, den b'u kɔ la, jele b'u kan na.
tuma dɔw la, yanni u yɛrɛ ka taa dɔgɔ ɲinin, muso dɔw bɛ dɔgɔ san dɔgɔfeerelaw fɛ.
muso dɔw bɛ tilebaarakɛlaw ta ka tile kelen, fila walima saba kɛ ka dɔgɔ ɲinin u ye.
u b'o baarakɛlaw sara n'u ka warisɔrɔbaaraninw wari ye.
o kungokɔnɔ dɔgɔɲinin in fana ye muso dɔw ka wari sɔrɔ sir aye.
u bɛ dɔgɔtonbaw kɔ k'u feere dugu muso tɔw ma.
cɛ dɔw bɛ yen, walasa k'u musow nisɔndiya, u bɛ dɔgɔ san ka d'u ma.
o dɔgɔfeere in de ka can sirabadala duguw la.
cɛw kɔfɛ, muso caman ka wari sɔrɔsira ye dɔgɔton ɲininni ye k'a ton sirabada la, dugubakɔnɔmaw tɛmɛntɔ b'a san.
Dumunikɔfɛbaro kɔfɛ maakɔrɔw fɛ, u bɛɛ bɛ taa u da walasa ka tɛmɛn ni o baara kelenw ye o dugusajɛ, u bɛ ga falen falen u ni ɲɔgɔn cɛ i ko n y'a fɔ cogo min na.
nin baaraba in bɛɛ n'a ta, o si tɛ togodalamusow bali u ka hadamadenya jira kungokɛw la.
Bɛnninden bɛ furu nin dugu in kɔnɔ, u bɛ kɛ yen, dɔnbamuso dɔ jiginna, u bɛ yen, kungo wɛrɛ bɛ u fasow la, musow bɛ y'o kɛnɛ kan.
u bololankolon tɛ taa habada, u ni ladiyalifɛn dɔ bɛ taa o bɛɛ la k'o k'u ka niyɔrɔ ye a ko la.
﻿<h> Hakilina falen falen ne ni Tingoni Kamalennin dɔ cɛ kunnafonidilan kuraw kunkan i n'a fɔ telewi</h>
Telewisɔn antɛniw sigilen yelen sow bili kan, o ye baro nege don Fasokan na nin cɛmisɛnnin ninnu fɛ kunnafoniwdilanw kunkan togodaw la.
kanko ma kɛ fiɲɛ ye o ko la.
u bɛɛ bɛ bamanankan fɔ, lakɔliden kelen kelen minnu b'u cɛra, olu b'u ta fɔ tubabukan na, n b'a sɛbɛn u nɔ fɛ papiye kan yanni n ka se n taayɔrɔ la, Bamakɔ.
a kɛra Seliba tile sabanan, waati min na, seli ɲɛnajɛ tɔ bɛ senna togodala duguw la.
nin Kamalennin ninnu sigilen u ka tédaa kɔrɔ, n gɛrɛla ka baro daminɛ n'u ye.
walasa ka ne ka ɲininkaliw jaabi, bɛɛ tun bɛ fɛ i ka fɔta ka mɛn.
dɔw bɛ kunnafonidilanw nafa fɔ, dɔw b'u kungow fɔ:
" anw fɛ yan, tele kɛra sababu ye k'an kunnafoni fɛnkɛtaw bɛ kan diɲɛ fan bɛɛ.
Kunnafonidiw sen fɛ tele la, fɛn o fɛn bɛ kɛ jamana kɔnɔ ani diɲɛ fan tɔ fɛ, an bɛ bɔ olu bɛɛ kalama.
Emisiyɔn minnu bɛ kɛ diɲɛkow kan, olu b'a to an bɛ maa wɛrɛw ka taabolow ye, k'u ka seko ni dɔnkow ye an'u ka kokɔrɔw minnu n'an taw tɛ kelen ye Mali la yan.
an kunnafoninen don wa an lafaamuyalen don tuma bɛɛ diɲɛ kunkobaw kan i n'a fɔ SIDA, sumaya, kolera, demisɛnsonya ani ko caman wɛrɛw.
Filimu ni mizikiw b'an ɲɛnajɛ kosɛbɛ fana tele la.
togodala arajow b'a to, ko o ko bɛ kɛ an lamini na yan, an bɛ bɔ o bɛɛ kalama.
Kobolodalenw,kominikew ani faatuliw, nin si tɛ tɛmɛ mɔgɔw ɲinɛ ma.
lamini bɛɛ kunnafoninen don waati kelen wa bɛɛ bɔ minɛnw walima bagansonyaw kalama.
an bɛ lafaamuya sɛnɛ ni baganmara kibaruyaw kan, olu minnu y'anw ka kɛtafanbaw ye togodala yan.
Arajow kɛra an ka maakɔrɔw teriw ye, wa emisiyɔn minnu bɛ kɛ arajow la jamana kokɔrɔw kunkan, u b'olu waati bɛɛ dɔn.
telefɔni yaalataw b'o kunnafoniko mago kelenw ɲɛ an fɛ yan, wa u bɛ demisɛnw ɲɛnajɛ bawo olu bɛ miziki ni filimuw lajɛ telefɔni na.
bi, an bɛɛ kalansolen bɛ ɲɔgɔn na togodala yan telefɔni yaalata fɛ.
Cisɛbɛ fɛn o fɛn na, an tɛ nɛgɛso boli bilen ka kilomɛtɛrɛ 15, 20 walima 30 kɛ, an b'an wasa don telefɔni na k'an ka kumaɲɔgɔnya bɛɛ ɲɛnabɔ.
siraw surunyana tiɲɛ yɛrɛ la.
fɔlɔ fɔlɔ, an tun bɛ se ka taa fɔ mɔgɔ dɔ kɔ ci dɔ kama dugu dɔ la an kɛlen kɔ ka sirajan boli, o banna pewu bawo, an bɛ weele kɛ tuma bɛɛ walasa k'a dɔn n'a tigi bɛ yen yanni an ka sira minɛ.
" tiɲɛ yɛrɛ la, an kunnafoninen don, an lafamuyalen don, an ɲɛnajɛlen don yan bi hali ni a sɔrɔ la, nin kunnafonidilan ninnu bɛ ka faamubaliyani dɔw don demisɛnw ni maakɔrɔbaw cɛ.
" a tɔ bɛ na.
﻿<h> telefɔni rezow togodaw la, Mali la.
</h>
an bɛ nin antɛni jan ninnu ye dugubaw kɔnɔ, an b'u ye togodaw la fana.
telefɔni rezow don.
Yalima u bɛɛ bɛ marisiye cogo kelen na wa?
ni telefɔni rezow bɛ marisiye ni kuran ye dugubaw kɔnɔ, togodaw la, u bɛ marisiye ni gurupu ye.
an bɛ nin antɛni ninnu sigilen ye an ka dugu dɔw kɔnɔ ani gurupuba fila minnu bɛ ɲɔgɔn falen falen.
o gurupu ninnu bɛ taji sɔrɔ tajibaraba dɔ fɛ. Rezo ninnu kɔlɔsilen bɛ duguw demisɛn dɔw fɛ minnu bɛ sara kalo o kalo rezo tigiw fɛ.
togodalamɔgɔw n'an ka duguden minnu bɛ dugubaw kɔnɔ, rezo ninnu b'olu kalanso ɲɔgɔn kunnafoniko sira fɛ a n'an ka tunkarankew.
﻿<h> telefɔni yaalata batiri sariziye cogo tododaw la.
</h>
sɔɔni telefɔni reso bɛ se Mali fan bɛɛ la.
ɲininkali caman bɛ kɛ telefɔni batiri sariziye cogo la togodaw la.
o de kama, Zezana Garala, togodala komini dɔ, Ségou mara la, kilo 275 ani Bamako cɛ, n ye baro kɛ Ba fɛ o ko la.
ba ye bitigifeerela ye, a bɛ batiri fana sariziye togodalamaw ye.
ba bɛ ɲɛfŋli kɛ:
"Telefɔni fila walima saba bɛ se ka sɔrɔ komini du kelen kelen bɛɛ kɔnɔ bi.
mɔgɔ dɔw bɛ yen minnu ye pano san dugubaw kɔnɔ u ka telefɔni sariziyeli kama.
o se tɛ minnu ye, an b'olu ka batiriw sariziye yan 20, 20 telefɔni suguya bɛɛ.
an bɛ sɛnɛkɛlaw ka batiriw sariziye yan pano na. An bɛ batiri belebelew don pano na k'a bila tile kɔrɔ. O b'a to an bɛ se ka batiri caman sariziye ɲɔgɔn kelen ye.
telefɔni suguya caman sariziyɛri b'an bolo yan min b'a to an bɛ se ka batiri sariziye k'a to telefɔni na.
Sariziyɛri dɔw fana b'an bolo minnu b'a to an bɛ se ka telefɔniw sariziye minnu man ca an fɛ yan. Olu bɛ ye ka caya mobilibolilaw ni taamanaw bolo minnu ɲinɛna u ka sariziyɛri kɔ walima n'u ka batiri banna sira fɛ.
an bɛ sirabada la yan, u bɛ jɔ ka waati min kɛ yan, u bɛ n'u ka batiriw sariziye an fɛ yan.
o sariziyɛri suguya ninnu na, an diyagoyalen don ka batiri bɔ telefɔni na walasa k'a don kuran na.
an bɛ gɛlɛyaninw sɔrɔ don minnu na ni tile ma bɔ kosɛbɛ.
o bɛ kɛ ka caya sɔmiɲɛ fɛ. N'o kɛra, kuran tɔnin min bɛ pano batiriw kɔnɔ, an b'o kɛ ka telefɔniw sariziye. U bɛɛ bɛ fa.
n'o tɛmɛna tile kelen kan, a bɛ kɛ gɛlɛya wɛrɛ ye nga, an bɛ telefɔniw sariziye ni gurupu ye.
o fana b'an bolo yan nin bara kelen in kama.
﻿<h> telefɔni yaalata Jɔyɔro ka bon jagoko la togodaw la</h>
ka kilomɛtɛrɛ 275 boli moto la, a sɛgɛn ka bon nka, nafa b'a la n'i y'a kunw lajɛ: ka ɲinini kɛ, k'a sɔrɔ, k'a tila.
ni n bɛ n yɛrɛ ka bolifɛn kan, n bɛ jɔ a ka di n ye cogo min na, yɔrɔ min ka di n ye, waati min ka di n ye walasa ka hakilina falen falen kɛ togodalamɔgɔw fɛ.
Halisa taali senfɛ Seliba la, fasokan tun bɛ jɔ ka baro kɛ mɔgɔw fɛ dugu ni dugu walasa ka kunnafoni sɔrɔ u fɛ ani ka kunnafoni di u ma.
o de la, n sera nin sumajagola ninnu ma Bɛnkɛbugu, min ye dugu ye, kilomɛtɛrɛ 170 ani Bamakɔ cɛ Segu sira kan.
an ye baro dɔɔnin kɛ telefɔni jɔyɔrɔ kan u ka jago la.
u ye n jaabi nin cogo in na:
"An bɛ telefɔni ci kosɛbɛ ka kunnafono ɲini sɔngɔko kan dugu kelen kelen bɛɛ kɔnɔ walasa ka taa sanni kɛ duguw la sɔngɔ ka nɔgɔ yɔrɔ minnu na.
yanni telefɔni ka na, an tun bɛɛ taa sugu dɔw la, an tɛ ɲɔ bɛrɛ sɔrɔ an bɛ segin ten.
telefɔni nanen kɛra fura y'o ko la.
an b'an to yan ka kunnafoni sɔrɔ sumako ni sɔngɔko bɛɛ kan an dafɛ sugufiyɛw la. An bɛ sin sugu ma sɔngɔ ka nɔgɔ yɔrɔ min na.
fɔlɔ, an tun bɛ taa sɛnɛkɛlaw kunbɛn sirakun na u natɔ ni ɲɔ feereta ye sugu la.
bi, o banna.
an bɛ se k'u weele k'u k'u ka ɲɔ bila an ɲɛ.
an b'o ɲɔbɔrɛw doni wotoro la ka na so.
ni wotoro tiɲɛna sira fɛ, an bɛ fura sɔrɔ o la joona n'an ye weeleli kɛ dugu kɔnɔ, ka sɔrɔ, fɔlɔ, an tun bɛ se ka tile bɛɛ kɛ dugu fila ni ɲɔgɔn cɛ ni wotoro tun tiɲɛna.
n'an ye ɲɔ caman sɔrɔ, an bɛ sin ka mobilibolila weele Bamakɔ ka na ni kamiɲɔ ye ka na bɔrɛw bɛɛ cɛ ka taa Bamakɔ.
telefɔni yaalata kɛra fura ɲumanba ye an ka sumajago la.
an n'an ka kiliyan bɛɛ bɛ ɲɔgɔn kalama togodaw la ani dugubaw kɔnɔ.
tiɲɛ yɛrɛ yɛrɛ la, a ye furancɛw surunya.
﻿<h> Afiriki kupu ntolatan san 2010 kunnafonidili ntolatan kɛ waati</h>
"Halisa An ma kɛ Hakilitigi ye" mɔgɔw ye Afiriki ntolatan San 2010 Angola ta, k'o kɛ kun ye walasa ka "SAS" Sibɛri kafe kiliyanw kalan bulɔgu la.
a kun ye k'a mɔgɔw kalan bulɔgu matarafa cogo la Afiriki ntolatan kun kan ani ka ntolatan kunnafoni di ntolatan kɛ waati tiwitɛri kan sibɛri kɔnɔ.
nin ko ninnu bɛ kunnafoni bɛ sɔrɔ bulɔgu kan min bila la senkan ntolatan in kama. Ntolatan kunnafoni bɛ sɔrɔ fana @fasokan, @toujourspassages ani @frenchcan2010 kan ntolatanw kɛ waati ka ɲɔgɔn sɔrɔ.
aw bɛ se ka Philipe Couve ni n ka ɛntɛriwiyu lamɛn yan Atelier de Media la Faransi arajo la, ɛntɛriwiyu min kɛra nin kalan in kunkan.
nin bɛɛ sen bɛ " Halisa An ma kɛ Hakilitigi ye " mɔgɔw ka kow la, n'olu haminanko ye ka mɔgɔw kalan Ɛntɛrinɛti la dugubaw kɔnɔ ani togodaw la, Sɔmiɲɛ tɛmɛnnen in ta kɔfɛ Segu ani Zezana Gara la.
nin kalan in labilalen bɛ bɛɛ ye fu la, mɔgɔ o mɔgɔ n'o de bɛ fɛ ka dɔ dɔn ɛntɛrinɛtiko la min ni bataki cili, a sɔrɔli ani ɲininniw kɛli Gugolu (Google) kan tɛ kelen ye, o minnu ye sibɛrilataalaw caman ka dɔnta dan ye.
ɲininkali tɛnkunnen an fɛ Ibarahima konatɛ la, o sinna ka don jɛkulu in na bawo a y'a sɔrɔ k'a fɔ nin ye sababu ɲuman ye walasa ka caman dɔn Ɛntɛrinɛtiko la bawo a ma sidɔn an fɛ yan kosɛbɛ halisa.
nin kalan in ye nisɔdiyaba bila senkan sibɛri kɔnɔ fɔ Sibɛri tigi n'o ye Sidi So ye, o ye kado dɔ kɛ an ye. A ye sibɛri sɔngɔ jigin an ye ka bɔ 100 na ka na 60 la ani a ye dulɔki dɔ di dɔ I bɛ ka kalan min kɔ la "Allez les Aigles" tubabukan na.
an ka foli b'a ye nin dɛmɛn in na ka ɲɛsin "Halisa An ma kɛ hakilitigi ye" mɔgɔw ma.
nin siɲɛ fɔlɔ in kun ye k'a ko lajɛ, wa an b'a laɲinin o ka to senna fɔ ka Afiriki kupu ntolatan ban walasa laala an bɛna se ka bulɔgutigi jɛkulu bila senkan minnu bɛ sa ka kunnafoni di bamanankan, tubabukan ani angilɛkan " diɲɛ bɛɛ kupu ntolatan " na Ɛntɛrinɛti kan nin cogo la k'a bila fiɲɛ fɛ min bɛna kɛ Afirikidisidi nin san 2010.
﻿<h> Malidenw bɛ Mali Samatasɛgɛw kɔ Afiriki kupu, Angola san 2010 na.</h>
wula in na, Mali ni Angola bɛ ntola tan , o ye koba ye Mali la bi, wa an b'o kɔlɔsi ni darapo dulonnennew ye nɛgɛsow, motow, gaw ani sow bili kan.
wa, kuma wɛrɛ tɛ mɔgɔw da Bamako bi barodaw la n'o tɛ.
mɔgɔ dɔw kɛlen bɛ k'u labɛn ni Binkɛnɛ, bilenman ani nɛrɛmuguma ye, muso dɔw kɛlen bɛ ka darapo kɛ misɔrɔ ye walasa k'a fɔ Samatasɛgɛw ye ko Maliden bɛɛ b'u kɔ.
walasa k'a dɔn a ko bɛ cogo min na togodaw la, yakuba y'o kunba bɔ an na, ɲininkali senfɛ telefɔni na. O ko o cogo kelen don fan bɛɛ fɛ Zezana Gara la bawo, darapo sirilen bɛ fan bɛɛ fɛ jririw la, wa kuma wɛrɛ tɛ baro yɔrɔw la ni wula in na ntolatan tɛ.
Ɛgiliw, an ka taa !
﻿<h> Maliden bɛɛ bɛ Mali Ɛgiliw kɔ bi ntolatan na u ni Alizeri cɛ.</h>
bi, zanwiyekalo tile 14 sans 2010, Mali ni Alizeri bɛ ntolatan, Maliden bɛɛ bɛ Mali Ɛgiliw kɔ.
i n'a fɔ kɔrɔlen, nin jukɔrɔmadondonli in bɛ kɔlɔsi Mali darapo dulonnen yeli fɛ motow ni mɔbiliw la, darapo bɛ ka felefele gaw ni sow kan.
Ntolakanubaa dɔw labɛnnen bɛ ni dulɔkiba ye mi ɲɛkɛn ye binkɛnɛ, nɛrɛman ani bileman ye i n'a fɔ o bɛ kɔlɔsi cogo min na nin ja in na.
kabini sɔgɔmada joona, Mali kɛnyɛrɛye arajosow bin na ka Ɛgiliw jukɔrɔdondon ni dɔniliw ye minnu labɛn na an ka ŋanaw kama dɔnkilidalaw fɛ. An k'o dɔnkili ninnu dɔɔni lamɛn.
nisɔndiya min sɔrɔla Malidenw fɛ ni tasara ye an ni Angola cɛ, o bɛna to senna wa ?
" siga t'o la, bawo an dalen bɛ an ka kɛlɛcɛw la minnu tɛ kɔtɔrɔmabɔ u kɛlɛɲɔgɔn ɲɛ " ntolatan kanubaganci dɔ kan yen nin ye bɔlɔn kɔnɔ.
arajo caman bɛ ka nisɔndiya wolo da ni gaɲɛ hakɛw fɔli ye ntolatan ɲɛ, mɔgɔ caman bɛ k'a sen don o tulon in na, wa o bɛɛ bɛ ka kɔkɔnin fara a diya kan walasa ka Ɛgiliw jukɔrɔma dondon.
" masakɛ fila ka kɛlɛ kɛnɛ kelen nɔfɛ, ni marifaw kɛɲɛ na, kɛlɛcɛw dɔnko na danfara bila ," n hakili la mali ntolatannaw na ntola kolonkolon ka di ɲɔgɔn ma ka sin Alizerijɔda ma, i ko Ala ka gesedala bɛ ka gese da jirifuraw ni ɲɔgɔn cɛ ka taa Alizeri jɔ sɔgɔ.
Ɛgiliw, an ka taa !
Malidenw bɛɛ b'aw kɔ.
﻿<h> Mali Samatasɛgɛw ka tasara kabakolama</h>
a y'a to n ka nin kunnafmonin in daminɛ ni nɔnsi ka hakilitigiya ladilikan ye.
Nɔnsi hakilitigi ye ladilikan di bɛɛ ma ko an kana boli gɛlɛya ɲɛ, ko an ka kɛlɛ kɛ fɔ an ni dan ni gɛlɛya dɔ kun bɛ an kan.
o de kama, ni sɛgɛ ye nɔnsi minɛ minɛ a kan ma, nɔnsi bɛ sɛgɛ senw siri ni u kujan ye.
sɛgɛ bɛ waatijan kɛ ka pan, n'a sɛgɛn na, a bɛ nɔnsi bila ka bin, o b'a yɛrɛ ɲini.
Angolakaw ka bi filanan kɔfɛ, Maliɲɛ caman tun jigila tigɛra, I n'a fɔ an bɛ se k'a ye ja in kɔnɔ cogo min na nin telefilɛla ninnu fɛ, u masumalenni.
o la, an bɛ se k'a fɔ ko samatasɛgɛw ye nɔnsi ka ladilikan ta ba la, u ma boli Angolakaw ka gɛrɛntɛ ɲɛ.
u ye kɛlɛ kɛ, k'a kɛ, a laban na, miniti tan ni wɔɔrɔ kɔnɔ, u ye tasara kabakolama kɛ ni ni celuɲɛ 4 kɛli ye ka dan ɲɔgɔn kan.
Tasarakabakolama!
an ka taa, Mali samatasɛgɛw!
Maliden bɛɛ b'aw kɔ !
﻿<h> Bamakɔ esanzɛri kura jɔli</h> bolimafɛnw caya kama Bamakɔ, bolimafɛntigiw bɛ ɲagami ɲɔgɔnna tuma bɛɛ. O bɛ gɛlɛya don sirako la, wa o ye sirabakan kasara caman sababu ye.
walasa ka nɔgɔya don sirako la Bamakɔ, jamanaɲɛmɔgɔw ye esanzɛri dɔ jɔli daminɛ sira nimoro 5 nan ni Nkuwame kuruma tɔgɔlasira bɛ tɛmɛ min fɛ.
nin ye santiye ye min ye gɛlɛya don sirako la ka taa Jikɔrɔnipara la, gɛlɛya min, ni bɛɛ ka kan k'a kun yanni baaraw ka ban bawo ni barraw banna fura bɛ sɔrɔ sirakogɛlɛya ni sirabakankasara la ni bɛɛ ye sirabasariyaw bato.
Polisiw bɛ yen ka sira tɛmɛnsira jira mɔgɔw la bawo sira dɔw tɛmɛnni jɔlen bɛ waatinin kɔnɔ fɔlɔ yanni barraw ka ban.
﻿<h> Warimisɛnkogɛlɛya Mali la</h> N t'a dɔn n'a bɛ o cogo kelen na jamanaw bɛɛ kɔnɔ, n'o tɛ a bɛ waatijan bɔ warimisɛnkogɛlɛya bɛ Mali la.
Isansifeereyɔrɔw la, " warimisɛn tɛ yen !
Bitikiw kɔnɔ, warimisɛn tɛ yen !
Nanfɛfeerelaw bolo, " warimisɛn tɛ yen !
a ko de ka jugu feerekɛla misɛnninw bolo !
an deli la " warimisɛntɛyen " fɔli la, fɔ n'i taara sanni na, bitiki b'a ɲɛjɔ i tɛgɛkɔnɔna na fɔlɔ k'a lajɛ warihakɛ min b'i bolo walasa k'a labɛn " warimisɛntɛyen " fɔli kama n'an y'an ka fɛnsanta fɔ.
tuma dɔ la, an bɛ moto kolonkolon ka tɛmɛ isansifeereyɔrɔ 3 walima 4 na k'a sababu kɛ warimisɛnko ye.
o ko in delila ka ne yɛrɛ sɔrɔ siɲɛ caman isansisanyɔrɔw la, nka n tɛ se ka ɲinɛn min kɔ, o ye min kɛra falajɛ ye, bawo n sɛgɛnna o don kosɛbɛ.
n tun taara surunalidon kɛ n denkɛ n'a ka patɔrɔn cɛ, n'o ye mobiliparanti ye.
n segintɔ, kɔmi n b'a dɔn ko isansi tɛ n se so, n ye jɔ isansifeereyɔrɔ dɔ la Falajɛ walasa ka isansi san.
Waribiye dɔgɔmanin min bɛ n bolo o yɔrɔ la, o ye 400 biye ye, ne mako bɛ isansi litiri kelen na n'o sɔngɔ ye 130 ye.
Isansifeerela kɛlen ka wari ye, a ko warimisɛn tɛ yen.
n ye min kɛ ka munumunu n kini ni n numan fɛ ka 400 warimisɛn ɲini, o ka ca ni miniti 30 ye, n m'a sɔrɔ fiyɛwu.
bɛɛ ko n ma, ko warimisɛn tɛ yen.
n y'a ŋaniɲa ka fɛn dɔ yɛrɛ san, hali n mako tɛ se min ma o yɔrɔ la walasa n ka warimisɛn sɔrɔ, nka abada.
n seginna ka n'a fɔ isansifeerela ye ko a ka 200 la kɛ n kun, a ko warimisɛn tɛ yen.
n diyagoyara ka isansi 400 na san o don, ka sɔrɔ n makoba tun bɛ waritɔ 200 la.
tile kurukara kɔnɔ, an bɛ nin ko in ye bitikiw kɔnɔ, suguw la, feeremisɛnnikɛlaw fɛ, wa siɲɛ caman, n ye gadonmusow kɛtɔ ye k'u ka nisɔngoyakumaw fɔ nin gɛlɛya in kan, gɛlɛya min n'u b'a sɔrɔ nasanyɔrɔ la warimisɛnko la.
Warimisɛntɛyen dama tɛ, nka warimisɛn min bɛ an bolo, olu bɛɛ sinnen, feerekɛlaw tɛ sɔn k'olu minɛ.
waati dɔw la 100 warimisɛn dɔrɔmɛ 20, dɔrɔmɛ 10 ani dɔrɔmɛ 5 la, o bɛ se ka k'i bolo i ka so, nka a tɛ se ka dun k'a sababu kɛ a bɛɛ sinnen don.
nin warimisɛnko in bɛ ka kɛ gɛlɛyaba ye bi: a bɛ sannifeere senasumaya, a bɛ an bali ka an makoɲɛfɛngɛlɛnw sɔrɔ joona, wa a bɛ an ka waati bɛɛ ta.
﻿<h> An fakanw</h> An tɛ ban an fakan kunkanko kuma na ani u jɔyɔrɔ jamana ka ɲɛtaa siratigɛw la.
kunnafoni dɔ filɛ nin ye k'o sɛmɛntiya
﻿<h> Ɛntɛrinɛti kalanni Marisikalo tile 8 hukumu kɔnɔ</h> Marisikalo tile 8, musow tɔgɔladon hukumu kɔnɔ, Halisa An ma kɛ Hakilitigi bɛna Ɛntɛrinɛtikalan kɛ lakɔliden dɔw kunna. kalanden ninnu ye dugumalakɔliso, lise ani sanfɛkalanso lakɔlidenw ye.
kalan in bɛna kɛ fɛn minnu kan, o ye ka ɲinini kɛcogo jira kalanden ninnu na Ɛntɛrinɛti kan ani k'a jira u la Ɛntɛrinɛti bɛ se k'u dɛmɛ u ka kalan na cogo min na n'u tɔgɔsɛbɛnni ye yɔrɔjankalanw na fu la ani kunnafoniw ɲinini.
o kɔfɛ, mɔgɔw bɛ se ka kɛ jɛkuluw ye siti minnu kan, an bɛna olu n'u nafa jira u la, ka bulɔguw jira u la k'u nafa fɔ u ye ani ka kumaɲɔgɔnya sitiw jira u la i n'a fɔ gmail, yahoo, twitter, skype ani k'u dege bataki cili n'a jaabili cogo la Ɛntɛrinɛti kan.
kalan in bɛ kuncɛ ni imayili dɔ dayɛlɛli ye lakɔliden ninnu kelen kelen bɛɛ ye.
﻿<h> Farakoloɲɛnajɛ wulafɛ, Dakaro</h> Dakaro ye duguba ye farikoloɲɛnajɛ matarafalen bɛ yɔrɔ min na kosɛbɛ wulafɛ.
ni baara jiginna, cɛw ni musow, si hakɛ bɛɛ, u bɛ tugu ɲɔgɔn kɔ ka boli sirabakɛrɛfɛla la.
o ye lajɛlifɛnba ye, wa farikoloɲɛnajɛba don min bɛ kɛnɛya sabati Dakaro cɛw n'a musow wolo la, ka ɲɔgɔndɔn ni kanuya sabati u ni ɲɔgɔn cɛ.
ne tara o lajɛli fɛ n taadon dugusajɛ fɔ n ye yɔrɔjan taama n yɛrɛ ɲinɛ ma ka n to ka u tugulen lajɛ ɲɔgɔn kɔ boli la dɔɔni dɔɔni. U ɲininkali nege tun bɛ n na kosɛbɛ.
Labanna, n ye cɛ dɔ ɲininka, n'o ye mobilibolila ye, sans 40 ɲɔgɔn.
a ye ɲɛfɔli caman kɛ n ye: " A bɛ tan yan waati bɛɛ wa si bɛɛ b'a la.
mɔgɔ caman de b'a kɛ dɔgɔkunlabanw fɛ bawo mɔgɔ caman tɛ taa baara la o donw na, o la u bɛ boli masɔrɔ.
a bɛ nisɔndiya sabati an na, ka kɛnɛya sabati an fari la, ka faraɲɔgɔnkan don ani ɲɔgɔn cɛ bawo an bɛ ɲɔgɔn sɔrɔ yɔrɔ dɔ la an bɛ farikoloɲɛnajɛ suguya caman kɛ yɔrɔ min na.
" o ɲɛfɔli ninnu diyara n ye fɔ n tugura cɛ kɔ ka yɔrɔjan taama n ɲinɛ ma, o ko tugun: " Nin de kama ni Senegalika taara yɔrɔ wɛrɛ, a bɛ miiri nin na waati bɛɛ wa o bɛ faso kanu don à la kosɛbɛ bawo a fasodenw ka wulafɛboli bɛ jɔ a ɲɛkɔrɔ tuma bɛɛ nin Siraba ninnu kɛrɛfɛla la.
﻿<h> Taasibila ka ɲɛsin muso ma marisikalo tile 8 hukumu kɔnɔ</h> K'a ta kabini sɛ b'a fɔ kokoriko fɔ ka se waati min na tile b'a fɔ wulafɛ k'an bɛn tilebi fɛ n'a n'a ka sanu rɛyɔnw ye, muso bɛ yan !
a bɛ yan, kɔlɔnda la, a bɛ yan gabugu kɔnɔ, a bɛ yan kolonkala la, a bɛ yan tile kɔrɔ, a bɛ yan sanji kɔrɔ, a bɛ yan a makunnen, baara la, wa a bɛ yan n'a senteliman ye i n'a fɔ à bɛ ka kɛlɛ ka waati fɛ walasa ka se k'a ka tilebaaraw kɛ k'u lase: gabugu baara, cɛw nɛgɛnni ani ka demisɛnw jigi fa.
muso, a bɛ yan !
a bɛ yan foro kɔnɔ, a bɛ yan kungokolon kɔnɔ dɔgɔsiri jukɔrɔ, a bɛ yan baganw cɛma, muso, a bɛ yan ni sɛgɛnbaliya ni muɲu ani hami ye ni demisɛnw ka ɲɛtaa ye ani diɲɛ bɛɛ.
muso bɛ yan !
a bɛ yan biro kɔnɔ, a bɛ yan kan kɔnɔ, a bɛ yan dɔgɔfiyɛa la, a bɛ yan mobiliboli la, a bɛ yan pankurun kɔnɔ, a bɛ yan arajosow ni telewisɔnsow la, a bɛ yan, muso bɛ yan diɲɛjɔba kan walasa ka koko kari ka bɔ baaradaw ni ɲɔgɔn cɛ, kanw ni ɲɔgɔn cɛ walasa ka danfarabarajuru tigɛ ka bɔ jamanaw cɛ.
muso, a tɛ sɛgɛn, a muɲunen don.
a bɛ yan, muso, garaziw kɔnɔ, potow sanfɛ, kalansow kɔnɔ, wa u bɛ yan dɔgɔtɔrɔsow kɔnɔ.
a bɛ fan bɛɛ !
a bɛ yan, muso, yɔrɔjan, tunka fɛ ka kɔngɔ, minɔgɔ ani ɲɛnafin muɲu walasa k'a seko kɛ du ka ɲɛtaa la, jamana ka ɲɛtaa la an'a ka juruya sabatili.
aw ni ce, an baw !
aw ni ce baarada bɛɛ la, an faw kɛrɛfɛ walasa k'a jira u ko doni ka girin, ko aw bɛ yan k'u dɛmɛ k'a ta, o kɛtɔ, aw ma ɲinɛn anw kɔ, anw minnu y'a dens ye.
a bɛɛ n'a ta, aw minnu bɛ an faw dusu suma, k'anw ka tɔɔrɔ muɲu, aw b'o bɛɛ kɛ makun ni sabali kɔnɔ, aw ye baji jabali ye.
aw ye baji jabali ye bawo aw ma danfara don diɲɛ demisɛnw ni ɲɔgɔn cɛ, an bɛɛ y'aw denw ye wa k'aw to an faw kɛrɛfɛ, diɲɛ bɛɛ taɲɛ wa bɛn bɛ sabati diɲɛ fan bɛɛ.
aw ni ce !
﻿<h> Fatumata, ntolatan kanubaaba dɔ</h>
Fatoumata, lakɔliden san 16 dɔ kalanso 10 nan na lise la, o ye ntolatan kanubaaba ye.
n ye waatinin baro k'a fɛ.
an k'a hakilinaw lamɛn.
e bɛ ntolatan lajɛ Mali la dɔrɔn wa, walima i b'a lajɛ farafinna bɛɛ ani Faransi?
Fatumata: " N bɛ Farafinna kupuntolatanw lajɛ, nka n bɛ min lajɛ kosɛbɛ, o ye Erɔpu ligiw ye.
Ali sisan, n bɔra ka Bariseloni ni Ɛntɛrinasiyɔnali ka ntolatan lajɛ.
e b'i yɛrɛ kunnafoni ntolatan kan cogodi ?
Faumata: " N bɛ ntolatan kunnafoni sɔrɔ Mali telewisɔn ni telewisɔn Afirikabulu fɛ u ka ntolatan emisiyɔnw senfɛ minnu bɛ kɛ ntɛnɛ o ntɛnɛ ani kari o kari sufɛ.
mun de la ntolatan ka di e ye ani i y'a daminɛ ka ntola kanu kabini waati jumɛ ?
Fatumata: " N t'a dɔn n bɛna min fɔ kɛrɛnkɛrɛnneya la, nka ntolatan ka di n ye ten " bawo a bɛ n laɲɛnajɛ, ntolatannaw yeli tɛrɛn kan, o ka n ye, wa ntolatanna ɲumanw ka tɛkinikiw ka di n ye kosɛbɛ.
"N ye ntola kanuni daminɛ kabini Farafinna ka kupu ntolatan min kɛra Mali la 2002.
o ye n sɔrɔ dugumakalan kalanso 2 nan.
kabini o waati, ntola kɛra n kanu fɛn ye ."
e bɛ to ka taa ntolatanyɔrɔw la wa ?
Fatumata: "Ayi, n tɛ taa ntolatanyɔrɔw la.
n bɛ to so ka ntolatan lajɛ tele la.
n bɛ siran jigilatigɛ ɲɛ, ni n ka ekipu ma sebaaya sɔrɔ.
e yɛrɛ bɛ ntolatan wa?
Fatumata: " Ayi, ne tɛ ntolatan.
muso ntolatan ekipuw ka di n ye, nka, a ma deli ka na n kun na don si, n yɛrɛ ka kɛ ntolatanna ye.
﻿<h> Kayitaa, Mali la II</h>
n hakili bɛ jigin n ka Kita ni Kayitaa la tuma bɛɛ.
Kungokɔnɔna, jirisunbaw, faraw dacogo ɲɔgɔn kan ka kɛ kulu ye, olu ka di n ye kosɛbɛ.
o de la, n y'a kanu, n ye min ye sira fɛ, ka n to mɔbili kɔnɔ, an k'olu lajɛ ɲɔgɔn fɛ nin foto ninnu na.
﻿<h> mangoro ye sɔrɔyiriwasira dɔ ye Mali la</h>
Mande, Sibi ni Kangaba fan fɛ, mangorosun ka ca yen.
nin waati in na, o dugu ninnu mɔgɔw bɛ mangoro kari ka na n'a ye Bamakɔ bɔrɔ, karitɔn walima segi la.
o ye sɔrɔbolo ye Bamakɔ muso dɔw fɛ bawo u bɛ taa mangoro segi ninnu san angoro la, k'a fere detaye la.
o ye ko ye min ka kan ka sinsin kosɛbɛ bawo a bɛ kɛ sababu ye muso caman k'u ka musakaw sɔrɔ o waatini kɔnɔ.
﻿<h> Munna an b'an kun suuli n'an bɛ kuma an kɔrɔmaɲɔgɔn fɛ ?
</h>
diɲɛ fan bɛɛ n'a ka kokɔrɔw n'a ka taabolow don.
o de kama, a ka kan waati bɛɛ i k'a ɲini ka tɔw ka taabolow dɔn yanni i k'i ban u la.
min ka jugu n'a bɛɛ ye, o de ye i ka ban i yɛrɛ ka jamana taabolow la a dɔnbaliya kama walima ka d'a kan i ma diɲɛ n'a ye.
i ma diɲɛ n'a ye, o y'i jo ye, nka o kɔrɔ tɛ ko e fana bɛ kɔrɔ min di a ma, k'o ye tiɲɛ ye.
don dɔ,baro dɔ sen fɛ, n ye n balemakɛ dɔ kanmɛ ko n'i ye mɔgo kumatɔla ye k'a kun suuli, k'o b'a jira ko mɔgɔ tilennentɛ, ko a b'a yɛrɛ jalaki ko dɔ la a yɛrɛ kɔnɔ.
n tɛ ban o kuma in ma pewu, n tɛ se ka kuma farafinna bɛɛ ta kan, nka anw fɛ yan, an ka lamɔ b'a ɲini waati bɛɛ ni mɔgɔ bɛ kuma a kɔrɔmaɲɔgɔn fɛ i k'i kun suuli, i kana i ɲɛ jɔ a ɲɛna.
bonya ni majigin tamasiɲɛ don, ani siga n yɛɛla tɛ kelen ye.
an ka maakɔrɔw ka kɔlɔsilikɛlan dɔ don demisɛn ka hadamadenya taabolokan.
waati bɛ yɛlɛma, kow bɛ yɛlɛma, o kama, demisɛn dɔ kumatɔ bɛ se k'a ɲɛ jɔ a kɔrɔmaɲɔgɔn ɲɛna, n ka o kɔrɔ fana tɛ ko a tɛ mɔgɔ bonya, ko a ma jiginnentɛ.
a bɛ se ka kɛ a tɛ ni taabolo minnu dɔn.
o cogo kalan na, fɔlɔ fɔlɔ ani Ali bi bi in na an ko togodaw la, a ka gɛlɛ i ka demisɛn kun kɔrɔtalen ye k'a to dumunikɛla.
a ka gɛlɛ fana i ka Ali makɔrɔbaw ye ka baro kɛ dumuni kunna.
an b'an koori dumuni Kunna, ka dumuni kɛ, ni dumuni kɛ banna, baro bɛ daminɛ.
Bolimafenw ni kunnafonidilan cayara , o n'a ta bɛɛ, kokɔrɔ caman bɛ tododaw la alisa, minnu dɔnnen tɛ kɔsɛbɛ.
a ka kan ka da ka se u ma, k'u sɛbɛn, k'u carin.
o n'a kɛ sababu ye mɔgɔw ka dɔn munna karisa yen nin wale in kɛ nin yɔrɔ in na.
﻿<h> Sɔmiɲɛ surunyana</h> Cɔrɔninw, n'olu ye kɔnɔw ye minnu bɛ sɛnɛkɛlaw lasɔnmi sɔmiɲɛ baaraw surunyali la, olu benna k'u ɲaw da jirisunbaw bolow la dugu kɔnɔ.
togodala demisɛnw, kamalenw ni npogotigiw, minnu nana tilemakɛ la dugubaw kɔnɔ, olu ye labɛn daminɛ ka segin so sɔmiɲɛ baaraw kama: nɔgɔcɛ, forosɛnɛtaw ɲagasaw cɛli ani sinsanw jɔli baganw ye.
o ye bangebaw ka jɔrɔ waati ye.
bɛɛ bɛ ɲininkali kɛ a yɛrɛ kɔnɔ n'a sɔrɔla a den bɛ na sɔmiɲɛ kɛ so ɲinɛ.
telefɔni ci caya n'a ta bɛɛ denw ni bangebaw cɛ, o ɲininkali jaabi bɛ to waati bolo k'a lajɛ n'u bɛ na, walima n'u tɛ na.
tuma ni tuma, mɔbiliw tɛmɛntɔ, ka bɔ dugu dɔ la ka taa dɔ la, olu bɛ demisɛnkulu dɔw jigin.
o yɔrɔ bɛɛ, mobile bɛ lakoori dugumɔgɔw fɛ, bangebaw. Folikan bɛ caya I n'a fɔ bɛɛ bɛ ka dɔnkili da ɲɔgɔn fɛ. O waati kelen na, bangebaa bɛɛ bɛ fɛ k'a dɔn n'u denkɛw walima n'u denmusow nana.
minnu denw nana, olu bɛ nisɔndiya, minnu taw ma na, olu tɛ nisɔndiya kosɛbɛ, nka u jigila tɛ tigɛ bawo, u b'a dɔn ko don nataw la, mobili wɛrɛw bɛ na.
ni waati dɔ sera, bangebaw jigi tɛ da denmisɛn nabaliw kan tugun, wa u bɛ sɔmiɲɛ bɛɛ kɛ o kuma na.
an k'a jija an ka kɛ sotaabaw la walasa ka taa an bangebaw lanisɔndiya.
﻿<h> bolokoli ye hadamadenya kalanso dɔ ye Farafinna</h>
n kan tɛ bi ma, ni den bɛ boloko kabini a wolo waati walima kalo damadɔ a wololen kɔfɛ.
n kan bɛ waati ma, waati min ni den tun bɛ boloko a san 12 walima ani kɔ.
kɔrɔba de b'o san hakɛ in sugantili la.
o waati den b'a dɔn min kɛra, a hakili bɛ to a ka kalannenw na fana.
bilakoro minnu tun ye si hakɛ kelen ye, olu tun bɛ boloko ɲɔgɔn fɛ.
a ɲɛfɔli ka jan.
an b'an wasadon a kunbaba dɔw la minnu bɛ demisɛn kɔrɔbayalen bolokoli nafa jira an na.
n bɛ n ka banfula jɛngɛ Farafinna makɔrɔbaw ye u ka yamaruya di n ma n ka n da se nin ko in ma, ko min fɔli, a sɛbɛnni, a carinni ani a marali bɛ bidemisɛnw bilasira kosɛbɛ, demisɛn minnu gɛrɛsɛgɛ bɛ ka dɔgɔya dɔɔni dɔɔni nin ko ninnu dɔnni na farafinna, ka sɔrɔ u jɔyɔrɔ ka bon an ka hadamadenya taabolo la.
n b'a kɛ ka n to "Fɛn bɛɛ tɛ fɔta ye" sariya labatoli kɔnɔ.
bolokoli bɛ demisɛn kalan dusu ni cɛfarinya la:
bolokoli ye lamɔ kalanso ye, hakilitigiya ani fafarinna danbew kalanso don.
Bolokodenw, ni dɔw k'u ma solimadenw, olu bɛ kalifa dugu kamalenkɔrɔ dɔ la min hakili ka bon. O b'u kalan laadakɔrɔw ni taabolo ɲumanw na.
kabini bolokoli don sɔgɔmada joona fɛ, bolokodenw bɛ kalan cɛfarinya la.
u daraka bɛ kɛ dumuni kalama forontomaba dɔ ye. O dumuni bɛ weele ko cɛfarinto. O kɔrɔ ye k'u dege diɲɛlatigɛ gɛlɛyaw la. U k'a dɔn ko diɲɛ ko bɛɛ tɛ nɔgɔman ye, gɛlɛyaw fana b'a la, gɛlɛya minnu n'u ka kan k'olu kun bɛ ni muɲu ni cɛsiri ye ka t'a fɛ.
o cɛfarinto in ni juguya tɛ fan kelen ka ɲɛsin demisɛnw ma. A kun ye kun labɛn u hakili n'u farikolo la ka bila don nataw ɲɛ diɲɛlatigɛ la i n'a fɔ sukuruba y'a fɔ cogo minna: " n bɛ n dege sensabataama na, yanni n woro kelen ka kari"
o dumuni dunnen kɔ, a man kan bilen, o demisɛnw ka boli u kɛlɛɲɔgɔn ɲɛ, u man kan ka kasi fɔ n'a kɛra hinɛ kasi ye, u man kan fana k'u dɛsɛko jira fɔ n'u b'u danna.
bolokoli bɛ demisɛnw kalan ɲɛmɔgɔ bonya na:
Bolokodenw cɛma, dɔ bɛ suganti k'o k'u ka ɲɛmɔgɔ ye.
o de bɛ kɛtaw bɛɛ fɔ.
a b'a janto a yɛrɛ taabolo la ani tɔw taabolo.
ni dɔ bɛ fɛ ka ko bɛnbali dɔ kɛ, a b'o ladi k'o bila sira.
n'o m'o ko dabila, a b'o ɲɛfɔ u ka ɲɛmɔgɔba ye.
Bolokoden tɔw bɛɛ bɛ tugu o kɔ k'o bonya.
o bɛɛ kun ye ka demisɛnw dege ɲɛmɔgɔbonya ni kɔrɔbonya na kabini o waati.
Demisɛnw bɛ faraɲɔgɔnkan, jɛ ani ɲɔgɔnkanu kalan kolokodenso kɔnɔ:
ka demisɛnw boloko ɲɔgɔnfɛ, o kun ye k'u kalan faraɲɔgɔnkan, jɛ ani gasi dɔnni na.
o la, demisɛnw bɛ kalan kumacogo ɲuman na. Jɛ ni ɲɔgɔndɛmɛ nafa bɛ fɔ u ye k'a jira u la k'u kana layidu ta u tɛ se ka min tiimɛ, wa u k'u dalakan labato waati bɛɛ.
Demisɛnw bɛ kalan ɲɔgɔnkanu na k'a jira u la k'u ka kan ka ɲɔgɔn kanu, ka ɲɔgɔndɛmɛ cogo bɛɛ la, u ka na janfa kɛ fiyɛwu.
ni ŋɔni ye dɔ sɔgɔ a senna, tɔw ka kan k'o dimi kɔlɔsi u kunkolo la.
u bɛ ko bɛɛ kɛ ɲɔgɔnfɛ bɛn, kelenya ani ɲɔgɔnkanu kɔnɔ.
a tɔ bɛ na
﻿<h> Diɲɛ ntolatanba san 2010 Afirikidisidi</h>
walasa ka kunnafoni sɔrɔ nin koba in kunkan, n'o ye diɲɛ ntolatanba ye san 2010 min bɛna kɛ Afirikidisidi, n ye baro kɛ kamalenni fila fɛ minnu bɛ bɔ AfirikidiSidi. Kelen bɛ kuma angilɛ la, kelen bɛ kuma tubabukan na.
u ko n ma:
Gaston:
Chamberlain:
"I n'a fɔ an tɛ dɔ wɛrɛ la mɛkalo tile 19 kɔ bi, turisiw ma donni daminɛ kosɛbɛ fɔlɔ.
nka, ékipuw bɛ don sinin.
Yɛlɛmaba bɛ ka don duguknɔnɔnw na.
min ye ne yɛrɛta fan ye, tiɲɛ yɛrɛ la, ne nisɔndiyalen bɛ fɔ k'a damatɛmɛ,bawo nin bɛna k'a siɲɛ fɔlɔ ye ne ka taa Diɲɛ ntolatanba kɛnɛ kan.
﻿<h> Gawo suguba jenina</h>
kunnafoni in kɔnɔ i n'a fɔ sitiwɛbu y'a sɔrɔ Faransi rajoso fɛ cogo min na n'o ye RFI ye, a jirala k'a fɔ ko Gawo suguba jenina tasumamana dɔ fɛ sibirisu mɛkalo tile 22 k'a dugujɛ kari la mɛkalo tile 23.
tiɲɛni caman kɛra sugujeni in senfɛ. I n'a fɔ La Dépêche Diplomatique ye Alasani Mayiga ka seereyali minɛ cogo min na ka bɔ RFI la, n'o ye jagokɛla ye Gawo sugu in kɔnɔ:
" tiɲɛni min kɛra an Kunna, a tɛ se ka jate bawo tiɲɛni fitininw tɛ... Wasinintɔni sugu bɛɛ jenina.
ne ka minɛn caman jenina.
Kununsu an kɔrɔ, ne nana ni miliyɔn 3 ni tila minɛn de ye, o bɛɛ jenina.
Polisiw nana an dɛmɛ, u ye ji fiyɛ tasuma kan, o si ma se ka mago ɲɛ. Fɛn bɛɛ de jenina, Ali jiriw.
ne ye jagokɛla ye, baara foyi wɛrɛ tɛ ne na jago kɔ, foyi tɛ n bolo tugun, a bɛɛ taara.
n bɛ kalen Ala la.
an fanfɛ jamana caman jagokɛlaw fana bɛ na u magow la Gawo suguba in na i n'a fɔ: Nizɛrikaw, Benɛkaw ani Burukinakaw.
a b'i n'a fɔ sɛgɛsɛgɛli bilala senkan walasa ka tasuma in bɔyɔrɔ jɔnjɔn dɔn.
﻿<h> mɛkalo tile 25, Farafinna tɔgɔladon</h>
bi, mɛkalo tile 25 ye Farafinnatɔgɔladon ye. O ye nisɔndiyadon ye farafin bɛ fɛ walasa ka tassibila kɛ ka ɲɛsin farafinna cɛba dɔw ma, cɛba minnu ye kobaw kɛ Farafinna ka ɲɛtaa kama, n'u ka fasokanu, miiriya ɲuman, an'u ka yɛrɛdi ye.
bi ka kan ka kɛ fana miiridon ye an bɛ fa walasa ka siraw sɔrɔ, sira minnu b'a to an bɛ fura sɔrɔ gɛlɛya dɔw la i n'a fɔ kalanko, kɛnɛyako, jiko ani baarakogɛlɛya an ka jamanaw kɔnɔ.
Ɲinɛnta kunba fasokan kan o ye: kalan, bɛɛ haminanko fɔlɔ Farafinna
kalan ye jamana bɛɛ ɲɛtaa sinsinbere ye.
Jamanaɲɛmɔgɔw ye caman kɛ kalanko sira fɛ k'a ta lakɔlisojɔw la fɔ ka se lakɔlikaramɔgɔwtali ma. Nka o n'a ta bɛɛ, Demisɛn caman de bɛ yen alias, minnu tɛ taa lakɔli la janko togodaw la. O la, olu bɛ to kunfinya la.
o kama, an ka kan ka sisan, kalanko ka kɛ an bɛɛ haminanko ye ka taa a fɛ walasa bɛɛ k'i jija I ta fanfɛ, ka miiriyaw sɔrɔ ani ka kow kɛ minnu b'a to farafinna demisɛn bɛɛ bɛ taa lakɔli la.
caman kɛra, nka caman bɛ yen alisa minnu ka kan ka kɛ bawo demisɛnnin taataw hakɛ lakɔli la o ka dɔgɔ alisa demisɛnnin donta hakɛ ma lakɔli la an ka jamana dɔw la.
an tɛ dan denw bilali ma ka taa lakɔli la, nka an b'a janto u la fana k'u ka kalan kɔlɔsi walasa u na kɛ mɔgɔkalannenbaw ni dɔnnibaabaw ye minnu bɛ se ka ɲɛtaako gɛlɛya wili ka bɔ Farafinna kan sinin.
o kama, jɔyɔrɔba bɛ an kelen kelen bɛɛ la bawo ɲɔgɔndafa de bɛ du ni bɔlɔnkɔnɔna ani lakɔli cɛ. O la, nin fan in bɛɛ ka kan k'i jɔyɔrɔ fa walasa ka demisɛnninw ka kalanko sabati.
o sira fɛ, bangebaw ka kan k'u wasadon denw ka lamɔ na du kɔnɔ ani dugu kɔnɔ ani k'u ka kalan cogoya jateminɛ don o don.
den diyanye kama, bangebaa bɛ se ka fɛn bɛɛ k'a ye, nka bangebaa tɛ se habada ka den bila ka sɛbɛnni kɛ ka sɔrɔ a m'o kalan.
o kama, lakɔliden ka kan k'a dɔn ko a ka kɛta ka ɲɛsin a yɛrɛ ma, ka ɲɛsin a bangebaw ma ani ka ɲɛsin jamana ma, o de ye ka baara kɛ, ka kalan kɛ a seko bɛɛ la lakɔli la.
Lakɔlikaramɔgɔ, o min ka baara ye demisɛn kalan ye, o ka kan k'a bila o kunna waati bɛ ko a jɔyɔrɔ ka bon den ka diɲɛlatigɛ la, o la, ani jamana ni Farafinna ka ɲɛtaa.
o miiriyaw n'o kɛtaw bɛɛ faralen ɲɔgɔn kan, o bɛ kɛ sababu ye an ka parajan kɛ ɲɛtaa la kalanko hukumu kɔnɔ Farafinna.
﻿<h> dunugne seleke naani ntola tanba in kama mali duguwla</h>
dugu misɛn ni dugubaw.
dunugnɛ ntolatanba in bɛ lajɛ tele ani arajo kunna foni dilaw fɛ; Zantigila ye dugu ye min ni bamako cɛ ye kilo 70 ye sogo feerela dô bɛ ka televizion kunbabadô sigi a ka yôrô la dugu môgôw bɛɛ̀
﻿<h> Faransi arajoso ni Bulɔgutigiw diɲɛ ntolatanba hukumu kɔnɔ</h>
Faransi arajoso ni ce an lakumaɲɔgɔnyali la !
kumaɲɔgɔnya in bɛ sɔrɔ Ɛntɛrinɛti dama de kan Farafinna.
<c> http://atelier.rfi/fr/profiles/blogs/emission-1322-les-blogueurs-de</c>
﻿<h> Mali fasa wido bamanankan na</h>
Benɛna gafebulon dayɛlɛli senfɛ, Kalanko, Balikukalan ani fasokanw minisiri fɛ sibiridon zuluyɛnkalo tile 26, Benɛna lakɔlidenw ye darapo yɛlɛ ni Malifasa ye bamanankan na.
Benɛna ye Mali komini dɔ ye Tomiɲan mara la, ani Mali ni Burukina dancɛ ye kilomɛtɛrɛ damadɔ ye.
an k'o wido lajɛ.
﻿<h> Ekaranba dɔ bɛ k'a kɛ i ko Mali ntolatan kanubaw bɛ ntolatankɛnɛ kan Afirikidisidi</h>
Malitɛli, n'o ye telefɔni yalatako sinsinjɛkulu dɔ ye Mali la, o bɛ ka diɲɛ ntolatanba kɛ Mali ntolatan kanubaw bolo ni ekaranba dɔ ye i ko u bɛ kɛnɛ yɛrɛ kan AfirikidiSidi.
Nisɔndiyadan don Bamakɔ komini filanan ntolatan kɛnɛ kan arayeda kɛrɛfɛ. Ntolatan kanubaa caman bɛ ɲɔgɔn sɔrɔ yen, ka san 2010 kupudimɔndi ntolatan lajɛ ekaranba in kan.
minnu bɛ kɛnɛ kan Afirikidisidi ka ntolatan tɛmɛcogo ɲɛfɔ arajow la, olu ka kuma bɛ faamu kosɛbɛ k'a sababu kɛ mikoroba fila ye minnu sigilen bɛ ekaran kɛrɛ fila fɛ. Ntola ɲɛfɔbaw arajow la, olu mankan ani ntola kanubaw kulekan ɲagaminen b'a kɛ i ko an bɛ kɛnɛ kan AfirikidiSidi.
﻿<h> Ka sira surunya lakɔlidenw bolo, minnu ka dugu yɔrɔ ka jan lakɔliso la</h>
Mali lakɔliɲɛmɔgɔw ka cɛsiri n'a ta bɛɛ lakɔlisokow la, dugu caman bɛ yen minnu yɔrɔ ka jan lakɔlisow la.
togodala lakɔlidenw bɛ sirajan taama tile kɔrɔ ka taa lakɔli la.
o yɔrɔjan taama in togodala demisɛnw fɛ ka taa lakɔlisow la, o senba bɛ kalan labanbaliya la an ka togodaw la.
a niyɔrɔba bɛ kalanyɔrɔla taabaliya, kalan bilali, kalan marafabaliya, ani kalanden minnu bɛ kalan laban olu dɔgɔyali, a niyɔrɔba b'o bɛɛ la.
dabaliw ka kan ka tigɛ walasa ka sira surunya demisɛnw bolo ka taa kalanyɔrɔ la.
o sira fɛ, FONDATION GLOBALE-PLAY ye misalidi kɛ an bɛ se k'an sinsin min kan k'o ɲɔgɔnnaw k'an ka duguw la.
gafe bulon kɔfɛ, Kalanko, Balikukalan ani fasokanw minisiri n'a ka jama ye min kurunbokari sibiridon zuluyɛkalo tite 26 Benɛna, Tomiɲan mara la, FONDATION GLOBALE-PLAY ye nɛgɛso caman di minisiri ma ka di Benɛna lakɔliso ma.
Nɛgɛso ninnu bɛ di lakɔlidenw ma minnu ka duguw yɔrɔ ka jan lakɔliso la walasa ka sira surunya u bolo ka taa lakɔli la.
Nɛgɛsow mana di minnu ma, n'olu tilala kalan na Benɛna, u bɛ nɛgɛsow lasegin lakɔso ma, u bɛ bila u kɔfɛ mɔgɔw ɲɛ.
o ye hakilina ɲuman ye min bɛna kɛ fura ye sebaliya la joona kalanyɔrɔ la, kalancoololi, kalan bilali ani kalan marafabaliya la an ka togodaw la.
a na kɛ sababu ye, demisɛn minnu bɛ kalan laban, ka dɔ fara olu kan.
n hakili la, nin ye hakilina ɲuman ye an bɛ se k'a ladege ka min kɛ an ka duguw la.
a kɔrɔ tɛ ka nɛgɛso caman san ɲɔgɔn fɛ siɲɛ kelen ye, nka, ka walew bila senkan, cogo min na, a ko bɛ se ka sabati donjanw na.
Bangebaw bɛ se ka to ka warinin dɔw fara ɲɔgɔn kan fɔ ka se nɛgɛ damadɔ sɔngɔ ma don dɔ, Ali n'a kɛra nɛgɛso kɔrɔw ye.
Waribonnin minnu bɛ an ka duguw kɔnɔ, forobajuru dɔ bɛ se ka ta olu la ka nɛgɛsow san ka di demisɛnw ma u ka ta kalanyɔrɔ la.
dugu bɛ jɛ k'o forobajuru sara n'u ka forobabaaraw tɔnɔ ye ani dugu tɔn ka baara tɔnɔw.
don nataw la, o wale ninnu bɛ se ka dɛmɛ mɔgɔw ŋaniɲa ɲumanw, jɛkuluw ani dɛmɛjɛkuluw fɛ walasa ka sira surunya demisɛnw bolo ani bɛɛ ka se ka kalan.
hakilina jira don.
﻿<h> Sanba dɔ ni fiɲɛba dɔ ye Masinakaw si u ɲɛ na karidon sufɛ</h>
nin ye Macina pɔri ja ye yanni Sanjiba in ka kɛ.
ja in tara C. Hugues fɛ, ja in bɛ licence Créative Commons ka sariyaw kɔnɔ. A bɛ se ka C. Hugues ka ja tɔw lajɛ yan flickr kan.
Karidon sufɛ, zuluyɛnkalo tile 27 san 2010, Masinakaw ma sunɔgɔ ka ɲɛ k'a sababu kɛ sanba dɔ ni fiɲɛba dɔ ye.
masina ye Mali marabolo ye min ni Segu cɛ ye kilomɛtɛrɛ 105 ye, ani Bamakɔ cɛ ye kilomɛtɛrɛ 345 ye.
kunnafoni minɛna Batɔma na, kow kɛra o min ɲɛ na Masina yen. O kɔfɛ, seere caman ɲininkalen telefɔni na, olu bɛɛ y'a sɛmɛntiya ko:
" Karidon su, zuluyekalo tile 27 san 2010, a kɛra Masinaka caman ɲɛna ko an bɛ ka taa diɲɛwili ye k'a sababu kɛ samba dɔ ni fiɲɛba dɔ ye min taara ni fɛn caman ye.
du kuturuw tɔliw wilila, jiribaw giliw bɔnna, sow benna, jila kurun cilen yera fɔ yɔrɔjan fiɲɛ, fɛn girinman caman bɔra u nɔna fiɲɛ in bonya kojugu fɛ.
masina ye malo sɛnɛyɔrɔba ye.
Kamalennin fila minnu si bɛ se san 17 ani san 27 ɲɔgɔnna ma, n'olu tun bɛ k'u ka duw ka maloforow kɔlɔsi, fiɲɛ taara n'olu ye fɔ yɔrɔjan.
u yera, nka u banana ."
<h> foroba minɛn minnu bɛ se ka labɛn, an kana olu lafili</h> .
tuma dɔw la, an bɛ minɛn dɔw lafililen ye, minnu bɛ se ka labɛn.
o tɛ ko ɲuman ye bawo a bɛ dɔ bɔ sɔrɔ la.
ka minɛn labɛn, janko jamana foroba fɛn, o ye jamanaden ɲumanya ye, o de ye ka jamana dɛmɛ musakako la. Wari min bɛ don minɛn kura sanni da fɛ, o bɛ se ka mago wɛrɛ ɲɛ.
nin ja in na, an bɛ lakɔliden banw de ye, lala, minnu jiri bɛna u ka don laban kɛ baramaw jukɔrɔ ga kɔnɔ, ka sɔrɔ u bɛ se ka labɛn.
ni ban nɛgɛ ma kari, a jiri ma kari, o man kan ka tiɲɛ fɔ ka se filili ma nin cogo in na.
ban dilalen bɛ ni jiri ni nɛgɛ ye, k'olu minɛ ni ɲɔgɔn ye ni garalan ye.
ni baara bɛ kɛ n'u ye kalanso kɔnɔ, u bɛ yoba dɔɔnindɔɔnin, u garalan bɛ bunu.
n'an ma u gara a nɔfɛ, banw bɛ walaka pewu i n'a fɔ minnu ja filɛ nin ye.
fura min b'o la, o de ye ka to ka banw gara n'u garalan yobara. Walima, ka ban yobalenw bɛɛ cɛ ka taa u labɛn ɲɔgɔn fɛ ka sɔrɔ u tiɲɛko ma juguya.
o ka fisa n'u filili ye k'an jigi da kuraw kan tuman bɛɛ.
<h> ka Farafinna kanw kalan Ɛntɛrinɛti kan</h> .
Farafinna kanw kalanni man kan ka dan kalansow ni gaw kɔrɔ, u ka kan ka kogow sɔgɔ, ka jamanaw dancɛw tigɛ walasa bɛɛ ka se k'u kalan Ɛntɛrinɛti kan k'i to i sigiyɔrɔ la diɲɛ fan bɛɛ.
o de kama, Farafinna kanw ka ɲɛtaa poroze, n'o ye africantongues ye, o ye wale bila sen kan Ɛntɛrinɛti kan, wale min b'a to bɛɛ bɛ se ka nin kan ninnu kalan k'i to i sigiyɔrɔ la ka sɔrɔ i mago ma jɔ karamɔgɔ k'u sɛbɛncogo n'u kalancogo fɔ i ye, bawo, i bɛ se k'o bɛɛ k'i yɛrɛ ye. Nin kan ninnu kalanni nafa ka bon bawo, u fana jɔyɔrɔba de bɛ diɲɛ kelenya ni diɲɛ dɔnko ni sekow dorogoli la ɲɔgɔn na.
N'i bɛ se ka Angilɛkan walima/ani tubabukan fɔ k'u sɛbɛn dɔrɔn, i niyɔrɔ bɛ nin kɛnɛ in kan, bawo, daɲɛw, kanɲɛw ani kumasenw sɛbɛnnen bɛ Farafinna kanw na, k'u bayɛlɛma Angilɛkan ni tubabukan na.
wa, i bɛ se fana k'u fɔcogo lamɛn n'i ye " play " digi africantongues kan.
N'i bɛ fɛ ka Farafinna kanw kalan, yan digi walima i ka tugu @fasokan walasa ka bamanankan kalan Mali la, Josephine Lukom ka Lugandakan kalan n'o ye Uganda kan dɔ ye ani @kafic walasa ka Twikan kalan, n'o ye Gana kan dɔ ye.
poroze in bɛ ka labɛn alisa walasa kan ninnu kalanbaaw bɛ se ka nimisiwasa sɔrɔ don nataw la u ka kalan na.
mɔgɔ o mɔgɔ fana b'a fakan fɔ k'a sɛbɛn, i weelelen bɛ nin baara in na, i k'i sen don a la, k'i ka kan layiriwa, k'a sinsin, a ka lakodɔn jama fɛ diɲɛ fan bɛɛ.
a ye fara an kan, an k'an seko kɛ an ka kanw ye k'u layiriwa.
o kama, aw ye aw tugu yan: @africantongues, @socialistr @kofic, @Fasokan walasa ka ko tɔw ɲɛdɔn.
<h> Ɛntɛrinɛti kalanni togodalalakɔlisow la tile damadɔ</h> .
ka bɔ zanwuyekalo tile 15 la ka s'a tile 31 ma san 2012, Ɛntɛrinɛti kalan kɛra Mali togodalalakɔliso dɔw la ni Ɛntɛrinɛti yaalata ye.
poroze Nizɛri-Luwari, n'o ye INƐSIKO ka poroze dɔ ye, Ɛntɛrinɛti kalan in tun y'o ka wale bilalen ye sen kan a ka taama senfɛ, taama min kun tun ye ka bajidafɛ togodalamɔgɔw ladɔnniya baji tɔpɔtɔko ɲuman na.
Ɛntɛrinɛti kalan in kɛra dugu 8 kɔnɔ Segu ni Moti sigida la: Sekɔrɔ, n'o ye Segu, Marakala, Kokiribozo, Masina, Jafarabe, Uro-Modi ani Moti.
nin dugu ninnu kelen kelenna bɛɛ la, Ɛntɛrinɛti y'a jɔyɔrɔ fa lakɔlikaramɔgɔw ni lakɔlidenw ye kunnafoniko, kalanko ani koɲɛɲini sira fɛ.
aw bɛ se ka kunnafoni fɔlɔ dɔ sɔrɔ taama in kun kan yan tubabukan na Global Voices kan.
aw bɛ ka ja caman fana sɔrɔ a ko kunkan yan.
Ɛntɛrinɛti tun dɔnnen tɛ Sekɔrɔ lakɔliso la, nka nin kɛra sababu ye lakɔlidenw ka Ɛntɛrinɛti ye, k'a dɔn ani ka ɲininiw k'a kan i n'a fɔ Kuluba palɛ jaw.
nin lakɔliden musomanin in fana nisɔndiyalen bɛ kosɛbɛ kunnafoniw sɔrɔli la Farafinna jɔnjɔnba ntola kunkan (Can 2012), a yɛrɛ ye min sɛbɛn Google kan.
o cogo kelen na, Ɛntɛrinɛti kɛra lakɔli Banjugu Buware lakɔlidenw bolo i ko u bɛ dɔnni bulonba kɔnɔ.
u ka ɲinini ɲɛsinna ninnu ma tubabukan na:<c> Comment trouver la racine carrée des nombres premiers</c> , "Sunjata Keyita ka diɲɛlatigɛ n'a ka ko kɛlenw," "Kitabu minnu sɛbɛnna Isa Baba Tarawele fɛ"; "Siyaka Zulu ka kibaruya bɛɛ" "Rihanna."
walasa k'a sɔsɔli ban ko la, k'a jira ko Ɛntɛrinɛti ye dɔnni ni kunnafoniso ye, karamɔgɔ dɔ ka ɲinini ɲɛsinna filimuw fana ma i ko "Prison Break."
nin Ɛntɛrinɛti kalan in kɛra sababu ye Marakala lakɔli dɔ kalanso 9nan kalandenw ma ka maga ɔridinatɛri la, ka ɲinini kɛ Ɛntɛrinɛti kan. U ka ɲɛɲininiw kɛra ninnu ye tubabukan na: "Jɔnnin ye Ofisi Nizɛri jujɔn?,"<c> " la définition de l'impérialisme ? ," Une leçon de du programme éducatif malien, et d'autres recherches comme la vie de Biyoncé et autres recherches</c> .
Ɛntɛrinɛti kalan kɛra sababu ye Kokiribozo lakɔlidenw ka se ka kunnafoni caman sɔrɔ Libi jamana sigi cogoya kan dugukolo kan. lakɔli ɲɛmɔgɔ ni lakɔlikaramɔgɔw tun bɛ kalan in kɛnɛ kan.
an bɛ Masina baaradege kalanso kɔnɔ. Masina ye dugu ye malo sɛnɛ yiriwalen bɛ yɔrɔ min na kosɛbɛ. Ɛntɛrinɛti kalan in y'a to, sɛnɛ ni baganmara kalanden minnu bɛ baaradege lakɔliso in na, olu ka ɲininiw kɛ Ɛntɛrinɛti kan ka ɲɛsin ko caman ma u ka Masina dugu kunkan ani u ka kalan taabolow.
o dɔ filɛ nin ye tubabukan na.
Google ye jaabi minnu di Masina kan, o kɛra kalanba ye bawo, a y'a to an bɛɛ k'a dɔn ko Masina dɔ fana bɛ Sɛribi.
yanni a don cɛ, Jafarabekaw tun ye kunnafoni caman sɔrɔ an taakun kan u fɛ yen. Jafarabe ye fula ni boso dugu ye min sigilen bɛ jida la. Ɛntɛrinɛtiko kuma fɔlen, Jafarabekaw kɔrɔtɔra an seli kɔrɔ bawo, i n'a fɔ u ka dugutigi ni mɛri da sera a ma cogo min na.
u kɛlen k'an bisimila, k'an ka dantigɛli lamɛn, dugutigi ni mɛri ka laɲini fɔlɔ kɛra Ɛntɛrinɛti sigili ye u ka dugu la.
olu fɛ, Ɛntɛrinɛti bɛ se ka kɛ sababu ye k'u ka dugu bɔ dibi la kunnafoniko sira fɛ.
Mɛri, dugutigi, lakɔliso ɲɛmɔgɔba, lakɔlikaramɔgɔw ni lakɔlidenw bɛɛ sera ka taama diɲɛ kɔnɔ<c> images de la maison blanche</c> , ... k'u to u sigiyɔrɔ la, ka ja dɔw lajɛ. Ɛntɛrɛnɛti de bɛ se k'o kɛ.
kɔgɔ kɛra ko tɔ la Uro-Modi.
kalandenw dɔw tun bɛ tubabukan fɔ, dɔw tun bɛ bamanankan fɔ, dɔw tun bɛ fulakan fɔ.
o kama, Ɛntɛrinɛti kalan in kɛra kan saba la.
ne tun bɛ min fɔ tubabukan ni bamanankan na, dugu lakɔlikaramɔgɔ dɔ tun bɛ segin o kan fulakan na.
Mɛri, lakɔli ɲɛmɔgɔ ani lakɔlidenw bɛɛ nisɔndiyara u kɛlen k'a dɔn k'u bɛ se ka kunnafoniw sɔrɔ u ka dugu kan Ɛntɛrinɛti kan.
Motikaw nisɔndiyara kosɛbɛ nin kalan in senfɛ. lakɔliso ɲɛmɔgɔ y'a jira, ko Ɛntɛrinɛti nafa kama kalanko la, u bɛna u cɛsiri ka u ka ɔridinatɛriso bila Ɛntɛrinɛti kan walasa lakɔlikaramɔgɔw ni lakɔlidenw bɛɛ be se k'u ka dɔnni yiriwa Ɛntɛrinɛti fɛ.
an bɛnna ni kalansen minnu waati ye, olu karamɔgɔ y'an dɛmɛ kosɛbɛ walasa lakɔlidenw k'u ka ɲinifɛnw ɲini Ɛntɛrinɛti. O fana kɛra sababu ye, karamɔgɔ ka se ka dɔ fara a ka ɲɛfɔli kan lakɔlidenw ye kalansenw kan.
a kɛra balanako fana ye lakɔlidenw bolo k'a fɔ ko kalanso ni dɔnni bulonw kɔfɛ, ko k'u bɛ se ka dɔnni sɔrɔ cogoya wɛrɛw fɛ i n'a fɔ Ɛntɛrinɛti.
<h> Google kɛra dɔnni bulonba ye togodalalakɔliw la tile damadɔ kɔnɔ</h> .
Ɛntɛrinɛti jɔyɔrɔ bɛ ka bonya ka taa a fɛ diɲɛ taabolo caman na.
bi, duguba kɔnɔ lakɔliden caman b'i wasa don a la walasa ka dɔ fara u ka dɔntaw kan sitiw kan, siti minnu n'u ka kalan ye kuntilenna kelen ye. O sira kelen na, u bɛ ko caman ɲɛsɔrɔ ɲinini senfɛ Google kan.
Togodaw tolen bɛ kɔfɛ o ko la kosɛbɛ k'a sababu kɛ kuranntanya ye.
fura min bɛ yen walasa ka togodaw sen don Ɛntɛrinɛtiko la, o ye Ɛntɛrinɛti yaalata ye. Ɛntɛrinɛti yaalata ye ɔridinatɛri, kile Ɛntɛrinɛti, batiri ani pano faralen ye ɲɔgɔn kan.
o bɛɛ lajɛlen ye minɛnw ye minnu b'a to togodalamɔgɔw bɛ se ka baara kɛ ni Ɛntɛrinɛti ye i ko dugubakɔnɔmɔgɔw.
Ɛntɛrinɛti yaalata y'a jɔyɔrɔ jira togodalalakɔli dɔw la tile damadɔ kɔnɔ. A kɛra sababu ye Sekɔrɔ, Marakala, Kokiriboso, Masina, Jafarabe, Uro-Modi ani Moti lakɔliden dɔ ka se ka ko caman ɲɛdɔn ɲinini senfɛ Google kan, minnu kunfa tun b'u la.
lakɔliden fitinin tun b'a la, baaradege lakɔlidenw fana tun b'a la yɔrɔ dɔw la i n'a fɔ Masina.
ɲɛfɔli caman kɔfɛ Ɛntɛrinɛtiko la kunnafoniko, kumaɲɔgɔnyako ani kalanko sira fɛ, Google jirala lakɔlidenw ni karamɔgɔw la, k'a baaracogo n'a nafa fɔ u ye. O kɔfɛ, u ye ɲinini kɛ Google kan walasa ka ko caman ɲɛsɔrɔ. Wa, Google ye ɲininkali bɛɛ jaabi ni nimisiwasa ye.
o kɛra nisɔndiyaba ye an ka kalanyɔrɔw kalandenw bolo janko ni Google tun ye u ka ɲininkali jaabi.
nin senɲɛ fɔlɔ in kun tun ye k'a dɔn Ɛntɛrinɛti jɔyɔrɔ bɛ se ka kɛ min ye an ka togodaw la, janko kalanko sira kan. A senfɛ, min yera, min mɛnna ani min kɛra, o bɛɛ b'a jira k'a fɔ Ɛntɛrinɛti jɔyɔrɔ ka bon an ka togodalakalansow la, bawo a bɛ se ka dɔnni bulonba jɔyɔrɔ fa karamɔgɔw ni kalandenw ye. O la, n ka laɲini ye, don nataw la, nin lakɔliso ninnu dɔw k'u tɔgɔla Ɛntɛrinɛti yaalata sɔrɔ.
﻿<h> Waati jate dɔncogo dɔ filɛ nin ye an ka maakɔrɔw fɛ</h> .
jateminɛ fɛn caman minnu bɛ anw bolo bi, o tun tɛ an ka maakɔrɔw bolo, nka, o m'u bali ka se ka waati jatew dɔn fiɲɛ, dolow walima nɛnɛ cogoya fɛ.
maakɔrɔ dɔ bɔra sisan ka nin fɔ n ye telefɔni na, n kɛlen k'a wele ka foli kɛ: "Nɛnɛba de bɛ an fana fɛ yan sisan.
fini birilen bɛ an bɛɛ la, an ka sow kɔnɔ. Singo falen bɛ tasuma na an kɔrɔ an bɛ k'an ja.
o bɛɛ la, an nisɔndiyalen bɛ kosɛbɛ bawo, ni nɛnɛ bɔra kosɛbɛ, o b'a jira ko sɔmiɲɛ nata bɛ diya kosɛbɛ ."
Denmisɛnninya la an ka duguw la, an bɛɛ y'a mɛn ko ni nɛnɛ kɛra kosɛbɛ, k'o b'a jira ko sɔmiɲɛ bɛ diya.
o tɛ masinin na jateminɛ ye, nka, kɔlɔsiliw y'a jira k'o kuma ye tiɲɛ ye sɛnɛkɛlaw bolo.
n bɛ dugaw kɛ o ka sabati sɔmiɲɛ nata la, bawo nɛnɛba de bɛ Mali la sisan janko bi, san nanen Bamakɔ.
kabini kunun wula fɛ fɔ ka na se sisan ma, fiɲɛ sumalen ni bugun ye gɛlɛya don yɔrɔ jan filɛli la Mali yɔrɔ caman na ani Bamakɔ.
su in na, mɔgɔ man ca Bamakɔ bɔlɔnw kɔnɔ k'a sababu kɛ nɛnɛ ye.
an bɛ mɔgɔ kelen kelen minnu ye u sen na walima moto kan, olu ni nɛnɛminɛfini bɛ ɲɔgɔn na.
an k'an janto nɛnɛko la, k'an tanga a ma walasa k'an kisi bana ma. An ka motow ni mɔbiliw boli dɔɔnindɔɔnin.
﻿<h> Aw ye ɛntɛrinɛti kalanni jaw sɔrɔ yan, min kɛra bajidaladuguw la</h> .
walasa ka ɛntɛrinɛti kalanni jaw lajɛ togodala lakɔlisow la, min kɛra bajidaladuguw la, i digi yan kan walasa ka se jaw ma ani yan, walasa k'u bɛɛ lajɛ.
<h> Ɛntɛrinɛti bɛ se ka kɛ sababu ye ka kalan kɛ buguturu ni bugucɛ ye</h> .
ɛntɛrinɛtikalan min lajɛra togodala lakɔlisow la, o bɔra kalan minisiriso ka kalolakunnafonisɛbɛn kɔnɔ.
an bɛ se ka ɲininkali kɛ bi n'a sɔrɔla kalan kɛcogo kɔrɔ, n'o te lakɔlikaramɔgɔ ni farasu ye kalandenw ɲɛfɛ, n'o bɛ bɔli kɛ walasa ka diɲɛ bilama dɔnnibaw sɔrɔ kalandenw fɛ.
diɲɛ jamanaw da donna ɲɔgɔn na ka kɛ bulonba kelen ye, ka dɔnni forobaya. O forobayali sira fɛ, ɔridinatɛri ni ɛntɛrinɛti bɛ ka san sɔrɔ baara bɛɛ sira fɛ. O la, dɔgɔya man kan k'a to, diɲɛ yɔrɔ si ka to kɔfɛ ɔridinatɛri ni ɛntɛrinɛtiko la hali n'a sɔrɔla, kuranko bɛ fɔ k'o kɛ togodala mɔgɔw ta gɛlɛya kun ye ɛntɛrinɛti taabaliya la o yɔrɔw la.
o de la, magoɲɛsira minnu fɔra ɛntɛrinɛti kalanni senfɛ an ka togodala lakɔlisow la, n'olu tara ba la, k'olu sigi sen kan, o bɛ se k'a to yaala ka se ka kɛ ni kalan ni dɔnni ye k'a lase kalandenw ma u sigiyɔrɔw la ni ɛntɛrinɛti yaalata ye. O la, kalan bɛ kɛ buguturu ni bugubɔn ye.
"Taa a ɲini" o ye ka kalandenw bila dɔnni ɲinini sira kan, nka, "a ɲini i k'a sɔrɔ yan" o fana ye fura ye min b'a to kalandenw bɛ dɔnni ɲini u yɛrɛ ye k'a sɔrɔ joona fana. Wa, o sira telimanba ye ɛntɛrinɛti ye !
Magoɲɛsira minnu ɲinina:
- Ɛntɛrinɛti kalanni togodala lakɔlisow la, o ka caya;
- Ɛntɛrinɛti yaalata ka se ka sigi togodaw la, janko lakɔlisow la;
- lakɔli ɲɛmɔgɔw, lakɔlikaramɔgɔw ani lakɔlidenw ka kalan Ɛntɛrinɛti la togodaw la,
- fasokanw ka ta ba la kosɛbɛ Ɛntɛrinɛtiko sira fɛ;
- Balikukalandenw ka se ka kalan Ɛntɛrinɛti la.
<h> fali caman bɛ tunun k'a sababu kɛ zɔnye ye</h> .
fali jɔyɔrɔ ka bon taama ni ɲɛtaa baaraw sira kan togodaw la.
Sɔmiɲɛ fɛ, faliw kɔlɔsilen bɛ kosɛbɛ, nka ni tilema bɔra, fali bɛ bila u yɛrɛ ma.
o waati fana ye zɔnye nugu tuma ye kungo kɔnɔ. Zɔnye ka di fali ye kosɛbɛ.
o waati la, n'i m'i hakili to i ka fali la, a bɛ coolo zɔnye nɔfɛ kungo kɔnɔ, a bɛ tunun.
ni zɔnye ka ca kungo min kɔnɔ, fali bɛɛ bɛ taa a ye. n'u ye dumuni kɛ tile fɛ, su fɛ, u ka surun dugu min, u bɛ taa ji min yen, u tɛ segin u tigiw ka so bilen.
o la, n'i ka fali tununna, n'i b'a dɔn zɔnye ka ca dugu min kungo kɔnɔ, i bɛ taa a ɲini yen.
<h> Situlubɔ don ye ɲɛnajɛba ye dugu kɔnɔ</h> .
situlu bɛ bɔ togodaw la.
kɔlɔ lajalen kɔfɛ dibi la, dugu musow bɛ ɲɔgɔn sɔrɔ kɔlɔsusu kolonba kɔrɔ ka kɔlɔ susu k'a tulu bɔ.
kolonkala duuru walima wɔɔrɔ mankan kolon kɔnɔ, o ɲagaminen an ka laadala dɔnkiliw la, o ye kodumanba ye: dɔnkili minnuw bɛ dusu don mɔgɔ la, ka musow ka cɛsiri jira, n'olu ye su ni tile taamaɲɔgɔn ye.
bi, o baara in bɛ ɲini ka dabila k'a sababu kɛ kɔlɔsusu masinin ye n'o bɛ kɔlɔ susu musow nɔ na.
Masinin kɛra sababu ye ka musow lafiya kɔlɔsusu la, nka a kɛra sababu ye ka laadala tulon dɔw latunu, ka dɔ bɔ musow ka faraɲɔgɔnkan na.
<h> Ɛntɛrinɛti lakodɔnni lakɔlidenw misɛnninw fɛ mangoro kɔrɔ, Sekɔrɔ</h> .
Sekɔrɔ ye dugu laban ye yanni i ka don Segu dugu kɔnɔ i bɔtɔla Bamakɔ. Ɛntɛrinɛti kalan dɔ tun ɲɛsinnen bɛ kalanso kɔnɔntɔnnan lakɔlidenw ma walasa k'u ka dɔnniɲini nɔgɔya u bolo i n'a fɔ n'u bɛ dɔnni bulonba kɔnɔ. Nka, lakɔliden misɛnninw fana tun bɛ fɛ ka Ɛntɛrinɛti sidɔn, k'a kunfa bɔ u la.
i n'a fɔ jaabi u ka kumakan na: "anw fana bɛ fɛ ka ɛntɛrinɛti kalan," nin kalan in sigira sen kan mangoro kɔrɔ demisɛnninw ye.
a kɛra sababu ye demisɛnninw ka ɔridinatɛri mɛnɛ, ka Ɛntɛrinɛti kile don a la, ka taa "Google " kan, k'u ka ɲininiw kɛ kelen kelen.
<h> Fasokan ye "Kalan ni seko jɔnjɔn" sɔrɔ Bobs san 2012 ɲɔgɔndan na</h> .
Bobs (Tubabukan) kiritigɛlaw, n'olu ye bulɔgitigiw, Ɛntɛrinɛti matarafabaaw, kunnafoniko dɔnbaa ŋanaw ye, olu farala ɲɔgɔn kan, ka tile kelen kɛ, ka hakililaw falen-falen ɲɔgɔndan ŋanaw cɛ, walasa ka sebaaw woloma ka bɔ tɔw cɛma kategori wɔɔrɔ la.
anw nisɔndiyalen bɛ jɔnjɔntabaaw jira aw la sisan.
(Nin kunnafoni in tara Bobs ka siti kan aw bɛ se ka kunnafoni tɔ bɛɛ sɔrɔ min kan tubabukan na).
kunnafoni cunna tarata mɛkalo tile 2 san 2012.
n fana nisɔndiyalen bɛ kunnafoni d'aw tulo kan ko n ka siti wɛbu Fasokan, n'o bɛ bamanankan ni tubabukan na, o ye san 2012 "Kalan ni seko jɔnjɔn sɔrɔ Bobs san 2012 ɲɔgɔndan" jɔnjɔn ta. N b'o nisɔndiya n'o ɲagali tila aw fɛ bi.
o kama, n bɛ n ka siti kalanbaa bɛɛ fo ani mɔgɔ minnu y'u ka baara bila miniti damadɔ, ka wote Fasokan ye.
n bɛ foli ni waleɲumandɔn kɛ ka ɲɛsin Deutsche Welle (Tubabukan) ma u ka nin hakilina ɲuman in bilali ma sen kan ani ka kiritigɛ jɛkulu bɛɛ fo u ka danaya la ne ka kɛtaw la.
n bɛ dugaw kɛ, walasa cɛsiri min bɛ sen na an ka Farafinna kan ka ɲɛtaa n'u ka lakodɔnni kama, u ka se ka ye kanw cɛma, Deutsche Welle ɲɔgɔndan bɛ kɛ kan minnu na:<c> allemand, anglais, arabe, chinois, espagnol, farsi, français, néerlandais, portugais et russe</c> (tubabukan).
n ka foli banbali bɛ ka ɲɛsin Global Voices ni Rising Voices duba ma, olu min ye minɛn fɔlɔw sɔrɔli nɔgɔya walasa ka Ɛntɛrinɛti kalanni fɔlɔw kɛ togodaw la.
n tɛ ɲinan "alisa n ma kɛ hakilitigi ye" kɔ, ko bɛɛ jujɔnna o min na san 2008, togodaw la.
nin sen in ta ye nisɔndiya ye RFI ka Mondoblog mɔgɔw fana bolo bawo Kamer Kongossa, n'o fana ye Mondoblog mɔgɔ dɔw ye, o ye "Tubabukan bulɔgu jolen " jɔnjɔn sɔrɔ:<c> http://kongossa.mondoblog.org/</c> .
n ka foli bɛ Kamer Kongossa ye ani nin sen in jɔnjɔntala bɛɛ.
minnu fana y'u sen don nin ɲɔgɔndan in na n'u ma fɛn sɔrɔ, n ka foli b'u bɛɛ ye. minnu fana m'u sen don nin ɲɔgɔndan in na fɔlɔ, n bɛ weele bila u ma u k'a lajɛ bawo, jamanako tɛ, wa ɲɔgɔndan in tɛ sigiyɔrɔko ye, n'o tɛ, Fasokan ka dugu ni Alemaɲi ka jan ɲɔgɔn na.
kunnafoni duman in cunna waati min na, jamana tilali kɛlɛ, politikiko kɛlɛ ani finitigi kɛlɛ bɛ an ka jamana kɔnɔ.
o kama, n bɛ hakɛto ɲini aw fɛ, ka jɔnjɔn in bila "Kelenya ni bɛn tɔgɔ la Mali la."
n bɛ sinsin nin ko in kan fana, ka foli di mɔgɔw ma, minnu ka dɛmɛ n'u seko ni dɔnko ma kɔtigɛ n na Ɛntɛrinɛti degeli sira fɛ.
<h> Iran: bɔlɔnkɔnɔna furannikɛla dɔ ye dolari 500.000 tɔmɔ, k'a di a tigi ma</h> .
nin kunnafoni in minɛna ka bɔ Global Voices siti kan.
miliyɔn caman yurukuyurukuli kuma de bɛ Iran kunnafonidi gafew kɔnɔ tuma caman.
misali la, sisan kuma bɛ min kan kibaruyaw kan, o de ye yurukuyurukuba min kɛra banki kunda Iran, i n'a fɔ misali la mɔgɔw fɛ minnu ni fanga tigilamɔgɔw tɛgɛ bɛ ɲɔgɔn bolo.
nka, a waati kelen fana na, dabaliban kunnafoni dɔ carinna Iran ani diɲɛ fan bɛɛ fɛ tugun: bɔlɔnkɔnɔna furannikɛla dɔ, n'o tɔgɔ ye Ahimadi Rabani ka bɔ Bojnourd, kilomɛtɛrɛ 7000 ani Teheran cɛ, o ye Toman wari miliyari kelen tɔmɔ (n'o ye Ameriki Dolari wari 570.000 ɲɔgɔnna ye), ni k'a lasegin a tigi ma.
i n'a fɔ waleɲumandɔn kama, wari tigi ye Toman wari 200.000 d'a ma (Ameriki Dolari wari 120)....
Iran bulɔgutigi Unirani ye bɔlɔnkɔnɔna furannikɛla in tanu ka tila k'a jira ko a ka nin wale in walanda ye silamɛ jamana mɔgɔba bɛɛ ma, minnu tɔgɔ tiɲɛnen bɛ k'a sababu kɛ yurukuyuruku ye.
Bulɔgutigi y'a sɛbɛn:
Bololabaarakɛla dɔ ni komini baarakɛla dɔ ye Toman wari miliyari 1 sɔrɔ bɔɔrɔ kɔnɔ ka tila ka wari lasegin a tigi ma.
an b'a ka nin wale ɲuman in hakɛ dɔn haali, an kɛlen k'a dɔn ko sɛgɛnbaatɔ don k'a sababu kɛ jamana sɔrɔko gɛlɛya ye.
siga t'a la, a tun bɛ se ka wari dogo, k'a ka baara bila, ka kɛ miliyɔntigi dɔ ye.
nka, a m'o kɛ.
nin ka kɛ misaliya ye jamana sonw ni yurukuyurukukɛlaw bolo n'u ka politiki miiribaliw ye minnu bɛ jamana bila sɛgɛn jugu banbali kɔnɔ.
Bulɔgutigi wɛrɛ, n'o ye Pesarirouni ye, o sɛbɛn:
danbe bɛ yen alisa...
nin waati in na ni mɔgɔ si balema hinɛ tɛ a la...Ne wolola Bololabaarakɛla du kɔnɔ, wa ne bɛ se ka sɛgɛn suguya bɛɛ kun...
n b'a tanu a ka danbetigiya la, wa, n hakili la, jɔnjɔn ka kan ka di a ma nin ko in kama.
Del2del y'a sɛbɛn ko Rabani ka kan ka sigasiga nin wari in marali la bawo a yɛrɛ fɛ wari bɛ bɛn Iran bɔlɔnkɔnɔna furannikɛla ka sara faralen ma ɲɔgɔn kan san 166.
<h> Nakɔsɔnnan kɔrɔman</h> .
waati bɛ yɛlɛma, Ali togodaw la, kow bɛɛ bɛ yɛlɛma-yɛlɛma dɔɔnindɔɔnin ka kɛ tubabu taabolow ye.
o yɛlɛma ninnu senfɛ, an b'a kɔlɔsi ko baarakɛminɛn kɔrɔlen caman bɛ an ka duguw kɔnɔ, nka taama jamana ɲɛ fɛ, o bɛ kɛ sababu ye k'a minɛn kɔrɔ dɔw ye, k'u ɲɛnafin bɔ i la bawo, alisa, dugu dɔ la, baarakɛminɛn wɛrɛ t'u bɔ.
togodalamusow bɛ nakɔbaara kɛ kosɛbɛ walasa k'u ka tile musakaw sɔrɔ.
o nakɔbaaraw senfɛ, nakɔsɔnnan kɔrɔmanw "n'o ye bara datigɛlen ye" olu tununa k'u nɔnabila ni tubabu nakɔsɔnnan ye dugu caman kɔnɔ.
dugu caman bɛ yen nin fɛn ninnu tɛ ye tugun, nka, n ka taama senfɛ bajidaladuguw la, ne taara bala muso nakɔtigi dɔw la, u bɛ k'u ka nakɔ sɔn ni nakɔsɔnnan kɔrɔmanw ye. O kɛra sababu ye ka o minɛn ninnu ɲɛnafin bɔ ne na, bawo ne tun mɛɛnna ka sɔrɔ n m'u ye.
muso ninnu ko n ma, n'i y'a ye u bɛ minɛn kɔrɔ ninnu mara, baara ka nɔgɔ u bolo n'u ye ka tɛmɛ tubabu minɛnw kan. O kɔfɛ, n'u tiɲɛna, u yɛrɛ bɛ se k'u dila ka sɔrɔ u ma wari bɔ.
<h> so nɛɛmalen togoda la</h> .
sigi man nɔgɔn togodaw la funteni fɛ.
Funteniba bɛ kɛ so kɔnɔ o waati, wa kɛnɛmadali ye farati ye.
o de la, mɔgɔ caman ni fifalan bɛ kɛ.
Sekɔrɔka dɔ, n'o bɛ Segu kɛrɛfɛ, o ye fɛɛrɛ dɔ ɲini o funteniko la a ka so kɔnɔ.
a ye tiyo jan dɔw labɛn, k'olu sɔɔri a ka so kɛrɛ naani bɛɛ fɛ.
fiɲɛ bɛ don o tiyo ninnu fɛ ka taa so kɔnɔna lasumaya.
a bɛ tiyo ninnu kun jigin dɔɔnin walasa tile yelen kana don so kɔnɔ.
o b'a to a ni fifalan tɛ su ban ɲɔgɔn fɛ.
nin hakilina in sɔrɔli dama ye ko ɲuman ye, hali n'a y'a sɔrɔ mɔgɔ si m'a ladege dugu kɔnɔ fɔlɔ.
ka hakilinaw ɲini gɛlɛya dɔw la dugula mɔgɔw yɛrɛ fɛ, o dama ye ko ɲuman ye.
Dɔɔnindɔɔnin, an bɛ ko dila.
<h> togodala lakɔlidenw ye u ka jamana lakodɔn k'a sababu kɛ Ɛntɛrinɛti yaalata ye</h> .
seko ni dɔnko ŋana caman de bɛ Mali kɔnɔ.
bɛɛ n'i dɔnko n'i seko don.
caman lakodɔnnen bɛ k'a sababu k'u ka tarikuw kalanni ye lakɔli la, walima k'a sababu k'u tanuni n'u kofɔli ye jeliw fɛ, olu minnu y'an ka laadalakow tɔpɔtɔbagaw ye.
sisan demisɛnninw tɛ caman lakodɔn nin mɔgɔba ninnu ka ko la an ka jamana kɔnɔ.
Ɛntɛrinɛti yaalata lakɔlisow kɔnɔ, bulɔgu bilali duguw kɔnɔ, sigidaw kunnafonidili Ɛntɛrinɛti kan, olu ye walew ye, minnu bɛ jamana yɛrɛ, a n'a seko n'a dɔnko dɔnni nɔgɔya jamana demisɛnw bolo.
o de la, dugu 8 lakɔlidenw sera ka caman dɔn Wa Kamisɔkɔ ka tariku kan, min sɛbɛnnen bɛ Wikipeja kan nin cogo in na: "Wa Kamisɔkɔ bɔra jeli kabilaba la, min tun ɲɛsinnen bɛ Kirina kɛlɛ ni Mali masabonda sigili ɲɛfɔli n'a matarafali ma. A ye dɔnni ni faamuyali caman sɔrɔ Manden laadalakow n'a seko ni dɔnkow kan."
wa Kamisɔkɔ ye laadalakow dɔnbaa jɔnjɔn ye, a lakodɔnnen bɛ kosɛbɛ an ka maakɔrɔbaw fɛ, nka, sisan demisɛnw tɛ fɛn dɔn a ka ko la.
"Nin ye anw senɲɛ fɔlɔ ye k'a lakodɔn, k'a ka tariku lamɛn ," lakɔlidenw y'o fɔ an ka yaala senfɛ.
Ɛntɛrinɛti kɛra sababu ye, nin lakɔliden ninnu sera ka Wa Kamisɔkɔ kaburu ja ye, ka tila k'a ka tariku lamɛn a yɛrɛ denkɛ Lasana fɛ, min y'a fa ka koba kɛlenw ɲɛfɔ u ye.
"Nin Ɛntɛrinɛti kalan in an ka lakɔliw la, o kɛra sababu ɲuman ye anw ka lakɔlidenw ma u ka se k'u ka jamana dɔn ka sɔrɔ u ma bɔ u nɔ na. U bɔra sisan ka ja dɔw ye i n'a fɔ Madinɛ Fɔri Kayi (Mali seko ni dɔnko tɔpɔtɔbɔli baarada ɲɛmɔgɔso bulɔgu kan). U tun tɛ na o ye sisan k'a sababu kɛ u n'o cɛ ka jan kosɛbɛ," o kɛra lakɔlikaramɔgɔ dɔ ka faamuya ye Ɛntɛrinɛti kalan laban na.
UNESCO porozɛ Niger-Loire ka seko ni dɔnko tɔpɔtɔli baaraw taali ɲɛ nin sira in kan, o ye dɛmɛba ye bawo a na kɛ sababu ye an ka seko ni dɔnko cɛba minnu bɛ an ka togodaw la, olu ka lakodɔn demisɛnw fɛ, ni Ɛntɛrinɛtiko tara ba la an ka duguw kɔnɔ.
﻿<h> Kɔngɔ gɛnna ka bɔ duguw kɔnɔ</h> .
Ɲinan, kɔngɔ kɛra yɔrɔ caman na Mali la.
waati bɛ tɛmɛn cogo min, sumaw bɔrɔ sɔngɔ bɛ yɛlɛ ka taa a fɛ fɔ ka se hakɛ la i ko min ɲɔgɔnna ma deli ka kɛ an ka jamana kɔnɔ bawo cɛkɔrɔba dɔw y'o sɛmɛntiya k'olu ma deli ka ɲɔ bɔrɔ san 5100 Mali kɔnɔ fɔlɔ.
togodalamɔgɔw sɛgɛnna kosɛbɛ bawo 5100 sɔrɔli man nɔgɔ u ma ka ɲɔ san k'u ka duw balo n'a ye.
a ko ka gɛlɛ kosɛbɛ.
Segu Bamanan dɔnkili caman b'o fɔ ko " mɔgɔ ka na i yɛrɛ faga ɲani ye bawo i tɛ n'a kɔfɛ hɛɛrɛ sɔrɔ ."
o de kɛra Mali sɛnɛkɛlaw ta ye.
u y'u muɲu, k'u jija, k'u cɛsiri dɔɔnindɔɔnin baloko fɛ fɔ ka se nin waati in ma, waati min na, bolo munumunuko kelen dɔrɔn, kɛlɛ cɛfarinw kawulɛ kɔngɔ waati la duguw kɔnɔ, n'o ye maɲɔ ni fini ye, olu sinna ka kɔngɔ gili bɔn, k'a tufa k'a fili dugu kɔfɛ i n'a fɔ wulu fatɔ, mɔgɔ si tɛ min fɛ i ka so.
Ɲinan, duguw kɔnɔ, sɔmiɲɛ bɛ ka taa a taacogo kɔrɔ ɲuman na.
an bɛ se k'a fɔ sanji nako ka ɲi alisa Ali n'a y'a sɔrɔ a ye tiɲɛni kɛ yɔrɔ caman.
foro bɛɛ yeko ka ɲi, wa u lajɛli bɛ mɔgɔ nisɔndiya, k'i jigi tugu.
Sɔmiɲɛ foro sɛnɛ baaraw banna.
kalo saba kɔfɛ, sɛnɛkɛlaw ye dabaw fili jigiɲɛw jukɔrɔ, k'u lafiɲɛbɔ tile damadɔ, ka sɔrɔ ka wɔlɔsɔw ni besew ta ka sin fini forow ni kaba forow ma.
kari tɛmɛnnen in, ne yɛrɛ taara o Finikan yɔrɔ in dɔ la, n taalen bɔ n somɔgɔw ye Segu.
n taara kaba foro dɔw la fana ka sɔrɔ u tigi bɛ k'u kari.
olu bɛɛ tun ye foro ɲumanw ye, wa u tun bɛ mɔgɔ jigi tugu k'i hakili sigi.
o la, n y'a faamu k'a fɔ ko nin ye kɔngɔko nɔgɔyalen ye an ka togodaw la fɔlɔ, kɔngɔ min kɛra an jɔɲɛgɛn ye san bɛɛ kɔnɔ. sɔɔni, ɲɔtigɛw bɛ daminɛ. O bɛ tugu finiko ni kabako la, o la, kɔngɔko bannen y'o ye pewu. An bɛ yɔrɔ min na i ko sisan, kɔngɔko nɔgɔyara an ka jamana kɔnɔ k'a sababu kɛ fini ni kaba ye.
olu de ye dumuni fanbaw ye an ka duguw kɔnɔ sisan.
sɔ tun ka kan ka fara fini ni kaba kan ka nin kɔngɔba in gɛn, nka, k'a sababu kɛ sanji caya ye, sɔ ma se ka den fɔlɔ, bawo a mago bɛ funteni hakɛ min na walasa ka den, a m'o sɔrɔ.
o de b'a to an bɛ se k'an hakili bɔ sɔ ɲɛni kan ɲinan, n'i ye jateminɛ kɛ.
n nisɔndiyalen bɛ, n jigi tugulen bɛ k'a sababu kɛ n ye min ye sɔmiɲɛko la n ka nin taama in senfɛ. Wa, an ka dugaw kɛ sɔmiɲɛ ka taa nin cogo in na.
<h> nisɔndiya ni siran sɛnɛkɛlaw fɛ u ka duguw la</h> .
Mali ye sɛnɛ ni mɔni jamanaba ye.
sɛnɛkɛlaw ni jamanadenw bɛɛ jigi ye sɔmiɲɛ sanji nako ɲuman ye walasa ka dunkafa sabati.
san damadɔ tɛmɛnenw na, sanjiko gɛlɛya kɛra sababu ye ka sɛnɛkɛlaw jigi fiɲɛya. O la, dugu kamalenninw ye tungalataa sira ta.
baganw tun tɛ dumuni sɔrɔ tugunni, nɔnɔko gɛlɛya nana togodaw la. O la, kɔngɔ fɛ duguw kɔnɔ, dubaw tun binna ka fara.
Ɲinan, sɛnɛkɛlaw ɲagalilen bɛ, wa u jigi bɛ sɔmiɲɛ labanko ɲuman kan k'a sababu kɛ sanji nako ɲuman ye.
sɛnɛkɛlaw fɛ, forow yeko ka ɲi kosɛbɛ.
dugukolo sɔnna dannifɛnw na, wa, sumaw bɛ ka wili u wili cogo la.
o na kɛ sababu ye ka kɔngɔko ban an ka jamana kɔnɔ.
nka, foro dɔw bɛ ye, olu bɛ ka bɔ u tigiw jigi kɔrɔ k'a sababu kɛ banaw ye. sɛnɛkɛlaw yɛrɛ ma foyi faamuya o bana ninnu na fɔlɔ.
foro dɔw kɔnɔ, sumaw ma janya, wa u bɛɛ bilennen don.
Sɛnɛkɛla dɔw fɛ, o bana in ye san nako jugu nɔ ye bawo sumaw ka kan ka funteni hakɛ min sɔrɔ walasa ka wili ka ɲɛ, u m'o sɔrɔ. O de ka ca cɛncɛnna forow la kosɛbɛ.
foro minnu bɛ o cogo la, olu tigiw ja bɔlen bɛ kosɛbɛ, bawo yɔrɔ caman bɛ ten u ka forow kɔnɔ.
sɛnɛkɛlaw sirannen bɛ ji ka tiɲɛni ɲɛ bawo ji ye tiɲɛni kɛ yɔrɔ caman na ka ban an ka duguw ni togodaw la.
ji ye forow fa, ka sirabaw tigɛ, o de fana kɛra sababu ye ka cikɛla caman bali sisan k'u ka foro matarafa ka ɲɛ.
sow ka don o don binni, o fana ye ca wɛrɛ dilen ye sɛnɛkɛlaw ma ni sɔmiɲɛ banna.
nka, o bɛɛ kɔfɛ, i n'a fɔ a bɛ fɔ bamanankan na cogo min na, "jala jeninen ka fisa kulusi bɛɛ jeninen ye ."
an ka dugaw kɛ Ala ka sɔmiɲɛ tɛmɛ hɛɛrɛ la, ka dunkafa sabati.
<h> sɛnɛ Segu: forow bɛ ka layidu dafa</h> .
nin saɲɔforo in Bamusobugu la, Zezana-Gara komini kɔnɔ Segu mara la, o yeli bɛ mɔgɔ hakili sigi, k'i jigi fa dunkafa sabatiliko la ɲinan Mali kɔnɔ.
Ɲɔtigɛ ma se fɔlɔ, nka, forow yecogo bɛ mɔgɔ nisɔndiya.
a bɛ san caman bɔ sisan, ɲɔw tun tɛ ɲɛ ka nin bɔ. Ɲɔkalaw tun tɛ bonya tan, wa u furaw tun tɛ kɛ binkɛnɛ ye ka dibi ɲɔgɔn kan tan k'a sababu kɛ sanji nabaliya ye o min bɛ na ni ja ye.
ka bɔ Bamakɔ fɔ Segu, forow yeli bɛ mɔgɔ jigi fa bawo san bɛ na kosɛbɛ. An ka Ala deli ye a ka taa ɲɛ fɔ ka sɔmiɲɛ laban ma.
nin ɲɔ tinsan ye nisɔndiya ni hɛrɛ tamasiyɛn ye sɛnɛkɛla bolo.
dabaw bilala, nka o t'a to sɛnɛkɛla ka sigi so. Tuma ni tuma, a bɛ taa bɔ a ka foro la walasa k'a dɔn a ka sɔmiɲɛ sɛgɛn bɛna falen mun na ɲɔtigɛ waati.
o sara in hakɛ, ɲɔ tinsan b'o jira kabini ɲɔtigɛ ma se fɔlɔ.
Ɲinan, ni sanji nana nin cogo in na a nacogo la, an bɛ se k'a fɔ k'o bɛ kɛ sababu ye ka kɔngɔ gɛn dɔɔnindɔɔnin ka bɔ an ka jamana kɔnɔ.
an b'o kuma in de mɛn fan bɛɛ la bi an ka duguw kɔnɔ.
n hakili b'a la alisa, waati min na san tun bɛ na kosɛbɛ Mali la, demisɛnnin tun tɛ se ka keningekala kari ka da nɔgɔya la ɲɔtigɛ waati.
o tun banna a bɛ san caman bɔ sisan bawo ɲɔkalaw tun ka misɛn k'a sababu kɛ sanji nabaliya ye.
Ɲinan, an bɛ waati min na i ko sisan, san nana ka ɲɛ. O bɛ mɔgɔ jigi sigi kosɛbɛ.
o de kama an bɛ waati min na sisan, tile kɔnɔ, dutigi bɛɛ bɛ senɲɛ kelen walima fila kɛ u ka foro kɔnɔ bawo, u kɛ o kɛ k'u ka foro ɲɔkala ɲumanw n'u fura nugulenw yaaratɔ ye fiɲɛ fɛ, u bɛ sewa.
Keninge bɛ weele an ka jamana yɔrɔ dɔw la ko kunsuli bawo ni Keninge ɲɛna, n'a tinsan ye kisɛ caman kɛ, kisɛ ninnu fanga de b'a kɛ tinsan ju bɛ suuli. ɲinan ta b'o cogo la Keninge foro la.
o de kama, Ali ni n tɛ sɛnɛkɛlakɔliden ye, n y'a faamu k'a fɔ ko ɲɔkala kunbayali n'a misɛnyali bɛ sɔrɔ a kisɛ hakɛ fɛ tinsan na. Wa, sɔɔni, ɲɔ ninnu tinsanw bɛna u kun suuli.
wa, ɲinan, a bɛ i ko saɲɔ ni Keninge bɛ k'a ɲini ka ɲɔgɔn dan walasa u kelen kelenna bɛɛ ka jigiɲɛ fa. Wa o de ye sɛnɛkɛla ka hɛrɛ ye.
o keleya in ɲɔw suguyaw ni ɲɔgɔn cɛ, o bɛ kɛ sababu ye cikɛla bolo a k'a ka jigiɲɛw fa, ka dunkafa sabati a ka du kɔnɔ.
Ɔn-ɔn, sɛnɛkɛla dama tɛ, dugubakɔnɔmɔgɔw minnu tɛ cɛncɛn kasilen dɔn, olu bɛɛ ka nisɔndiya ye nin ko in ye. Heyi, bɛɛ ka daamu ni nisɔndiyako do.
gan min bɛ kɛ na ye, o fana sen bɛ ɲɔgɔndan in na bawo, ale tɛ fɛ a ka fɔ ko suma sɔrɔ la, ko kɔngɔ bɛ baramaw la k'a sababu kɛ nako ye. O fana bɛ k'a se bɛɛ kɛ walasa a da kana to ale la.
gan yɛrɛ tɛmɛna tɔw la bawo, ale kɛnɛ dunni daminɛna an ka duguw la ka ban.
sɔ ma layidu dafa Kulubalilakaw, Turelakaw, Samakelakaw, Sogobalakaw ani filaw bolo.
sɔ fana bɛ se joona kosɛbɛ walasa ka kɔngɔ kunbɛn sɛnɛkɛlaw fɛ.
Ɲinan, a ma k'o cogo ye bawo alisa sa, sɔ ma se fɔlɔ. Sɔ dɔw ma feere fɔlɔ kuma tɛ ka den kɛ k'a sababu kɛ sanji ye.
san nana kojugu, sɔ ma tile funteni sɔrɔ walasa ka feere ka den kɛ.
an bɛ dugaw kɛ, sanji ka na a nacogo la walasa ka dunkafa sabati an jamana kɔnɔ, Farafinna kɔnɔ, diɲɛ bɛɛ kɔnɔ.
<h> Segu: bagan sonya kɛlen bɛ kamanaganko ye togodala mɔgɔw bolo</h> .
Mali la, bagan bɛ du caman kɔnɔ an ka togodala duguw la. baganw ye dudenw ta ye.
u b'u feere k'u wari kɛ k'u ka mago gɛlɛmanw ani ka du kunkow ɲɛnabɔ: furunafolo, nisɔngɔ ani furakɛli saraw...
a ka ca a la, bagan ninnu bɛ mara sulu dɔ kɔnɔ du kɛrɛda fɛ walima u bɛ siri bɔlɔ la du cɛmancɛ la su fɛ.
bi, togodala mɔgɔw t'a dɔn u bɛ min kɛ tugun walasa k'u ka baganw lakisi sonw tɔɔrɔ ma. Sonw tɛ foyi ɲɛ bagan ninnu bɛlɛnni kɔ waati bɛɛ. Ni mɔgɔw sunɔgɔra dɔrɔn, o ye sonw ka baara wililen ye.
o baganw sonyaliko in kɛlen bɛ kamanagankoba ye togodala mɔgɔw bolo.
wulu minnu ye dugu kɔlɔsibaaw ye ni mɔgɔw sunɔgɔra, olu fana kɛlen bɛ k'u ta sɔrɔ a la sisan bawo, fɛn o fɛn bɛ son bali k'a ka sonyali kɛ, a bɛ fura ɲini o la. Sisan, sonw bɛ ka fɛn bɛɛ kɛ walasa wuluw kana se ka kasi u la tugun ka dugukɔnɔmɔgɔw lawili u kama.
Juma, sɛtanburukalo tile 16 k'a dugu jɛ sibiri la, sonw tun bɛ na anw ka wulu ɲɛ ci. O kɛra Zezana-Gara komini na, Segu mara la.
dugu jɛlen, an y'a kɔlɔsi ko an bamuso fila sonyana su fɛ.
o kɛra kamanaganko ye bawo, a ka gɛlɛ o ɲɔgɔnna ka kɛ ka sɔrɔ mɔgɔw ma wili an ka wulu mankan fɛ.
o yɔrɔ bɛɛ la, an ye wulu sumalen ni dalen ye terasi kan.
an gɛrɛlen a la, an ye joliba dɔ ye a ɲɛkɔrɔla la.
an bɛɛ sɔnna a ma k'a fɔ ko manabɛlɛ nɔ don. Wa, o tɛ foyi ye son ninnu ka manabɛlɛ nɔ kɔ.
o don kɛra mɔnɛ fila ye an bolo: baw ma ye, an ka wulu banana.
an bɛ yɔrɔ min na i ko bi, ko bɛɛ ka kan ka kɛ walasa ka togodala mɔgɔw n'u bolofɛnw lakana.
﻿<h> togodala denmisɛn minnu bɛ dugubaw, forow b'aw weele</h> .
san o san, ni ɲɔtigɛw banna, an togodala demisɛnw, kamalenw ni npogotigiw bɛ taama minɛn ta, ka dugubaw magɛn ka taa fɛn ɲini ka segin faso la ni sɔmiɲɛ surunyana.
nin weele in bɛ bila mɔgɔw ma, minnu tɛ segin waati dɔn, ka segin so joona.
dugu demisɛnw, cɛ ni muso, seginso tuma sera.
sanji fɔlɔw binna.
bubagaw binna ka ɲɔkala kɔrɔw ɲimi ndugunw ni ɲɔgɔn cɛ.
Baninkɔnɔw ye nali daminɛ kelen kelen k'u ɲagaw da jiribaw bolow la dugu kɔnɔ ani dugu kɔkan.
baganw binna k'u dahirimɛ sɔrɔ dugu soforo kunna bin falennen fɔlɔw la, ka jiminta sɔrɔ kɔw kɔnɔ ka sɔrɔ u ma taa yɔrɔ jan.
kungo kɔnɔna filɛ diyara k'a sababu kɛ bin falenna, jiriw nugura, fan bɛɛ kɛra ɲɛ binkɛnɛman ye. dugukolo sɔmiɲɛ tuma suma duman bɔra.
an balemakɛ minnu tora an kɔ faso kɔnɔ, olu tilala sow ni kogow munni na, ka foro sɛnɛtaw labɛnni daminɛ, ka furaw tigɛ, ka kalaw cɛ, ka nɔgɔ cɛ ka taa forow la.
an ɲɔgɔnna caman sera so ka ban.
ɲininkali cayalen don an bangebaaw fɛ walasa k'a dɔn n'an bɛ segin so walima n'an tɛ taa.
an terikɛw, an balema musow, an kɔrɔmuso denw, ani an kanimɛw ka kɔɲɔw dɔgɔdara ka ban.
alamisa kɔɲɔw bɛ ka caya ɲɔgɔn kɔ. Teri minnu famana ɲɔgɔn ma ka sababu kɛ taama ye, olu bɛ ka ɲɔgɔn sɔrɔ o kɔɲɔ yɔrɔ ninnu na, wa o ye duguba kɔnɔ barow daminɛnen ye.
dutigiw ye dabaw ni falow sama ka bɔ jigiɲɛw kɔrɔ ka taa n'u ye numukɛ ka so ka taa u labɛn.
ɲɛnafin tɛ numukɛ la bilen.
minnu nana n'u ka minɛnw ye dilanni na a ka so, olu bɛ tile ban a ka so, k'u ka minɛn dilantaw kɔnɔ.
a ka maritow mankan ni kolonkalanw mankan bɛ ɲagamin ɲɔgɔn na k'o kɛ fɔlifɛn duman mankan ye min lamɛni ka di an na k'an to soforow la, bawo o b'a jira an na ko sɔɔni an bɛna dumuni kɛ jiriba kɔnɔ foro cɛmancɛ la.
nin bɛɛ lajɛlen faralen ɲɔgɔn kan, a tɔ ye min ye, an b'o dɔn: o de ye ka kɔsegin so, ka taa maakɔrɔw kɛrɛfɛ, faw ni baw, fanga t'olu minnu bolo la tugun ka daba sama forow kɔnɔ tile fariman kɔrɔ ka kɔngɔ kɛlɛ, kɔngɔ min ka baara tɛ dɔwɛrɛ ye ka duw ɲini, du minnu cɛbalenw ma segin so ka na u jɔyɔrɔ fa.
n balema cɛbalenw ni npogotigiw, an ka segin so, an ka taa fakɔrɔw ni bakɔrɔw ɲɛbɔ sira la. U kɔrɔtɔlen bɛ an seginni kɔrɔ.
﻿<h> Balikukalan tɔgɔladon diɲɛ kɔnɔ, san 2013</h> .
san o san, i n'a fɔ jamana tɔw b'a kɛ cogo min na, Mali bɛ sɛtanburukalo tile 8 waleya n'o ye balikukalan tɔgɔladon ye diɲɛ kɔnɔ.
Ɲinɛn san 2013 ta waleyaliw daminɛ baaraw kɛra juma don, sɛtanburukalo tile 27 san 2013, Bamakɔ lajɛsoba kɔnɔ, Mali la. O ɲɛmɔgɔya tun bɛ jamana kalanko minisiri bolo n'o ye Togola Jakeline mari nana ye.
an ka jamana minisiri caman tun bɛ o kɛnɛ kan ani INƐSIKO ka nɔnabila Mali la.
Ɲinɛn ta kunkan tun ye: balikukalan jɔyɔrɔ bɛn ni kelenya sabatili jɛɛmufanga sabatili la.
Mali ka kan k'a cɛsiri alisa balikukalan taaɲɛli ni an ka fasokanw lakodɔnni na.
a ka dantigɛli sen fɛ, Jamana kalanko minisiri, Togola Jakelini mari nana ye caman fɔ baaraw ni taabolo yiriwalenw kan minnu sababu bɔra balikukalan na an ka jamana kɔnɔ. Nka, a y'a jira fana k'a fɔ k'o minnu kɛra, olu tɛ bɔli kɛ, ko jamana gofɛrɛnama ni dɛmɛbajɛkuluw ka kan k'u cɛsiri alisa walasa balikukalan ka san sɔrɔ ka taa a fɛ an ka jamana kɔnɔ bawo, kɛlenw bɛɛ kɔfɛ , jamanaden caman de bɛ yen alisa, minnu bɛ kunfiya dibi kɔnɔ, janko muso kunda.
ko caman kɛra nin balikukalan tɔgɔladon in baaraw dantigɛli sen fɛ an ka lajɛsoba kɔnɔ Bamakɔ, minnu bɛ tun bɛ balikukalan nafa fɔ an ye hadamadenya, jɛɛmufanga ani sɔrɔyiriwalikow kan an ka jamana kɔnɔ.
ni dɔnkiliw ni dɔnsenw ye, ansanbulu insitirimantali, n'o ye Mali fɔlijɛkuluba dɔ ye, o ye balikukalan ka ɲɛtaa ni Farafinna kanw lakodɔnni nafa fɔ an ye lajɛbonba in kɔnɔ.
Ali minnu tɛ bamanankan mɛn, kɛrɛnkɛrɛnnenya la, an teri dunan minnu tun b'a fɛ yen, olu tun b'a dɔn ko min filɛ ka da muso cɛsirilenw fɛ, minnu bɛ musojɛkuluw ka tɔn na, n'o bɛ hadamaden sɔn fasaw layɛrɛyɛrɛ, o ye Mali jɔnjɔn da kan ye bamanankan na.
Mali jɔnjɔn tɛ bamanankan dɔrɔn na, a bɛ da Mali kan caman na, wa lakɔlidenw b'a kalan u ka sigidaw la, ani u ka kan.
(a sɛbɛnnen bɛ sɔrɔ bamanankan na yan).
nin marakakɛ min n'a ka sakɔsiba filɛ nin ye, a tɛna se ka nin muso in lafili a ka jago baaraw la, bawo a ye balikukalan kɛ ɲɔgɔlɔn, n'o ye catiribɔ jɛkulu lakodɔnnen ye Mali la, n'aw ɲɛ b'o wido la, o ka nin catiri in kɔnɔ, nin marakakɛ in tɛna se ka nin jagokɛla muso in laɲagamin a ka wari dilen na muso ma sanni dɔ senfɛ.
Marakakɛ ko ale ka 6.000 taara muso fɛ sanni senfɛ.
muso in kalanna balikukalan na, a bɛ sɛbɛnni ni jate kɛ bamanankan na.
o la, a tɛna sɔn abada marakakɛ ka o kuma fɔlen in ma. A ko marakakɛ ma k'o ye sanni fɛn o fɛn k'ale fɛ kɔsa in, a y'o bɛɛ sɛbɛn. U ye jate bɔ, muso ye tiɲɛ sɔrɔ marakakɛ kan, o min hakili la ko a bɛna se ka muso k'a sago ye bawo a kɛra a kɔnɔ ko muso ye kunfin ye.
a kamanaganna o la kosɛbɛ. A ye muso ɲininka ko muso ye nin jate in bɔ cogodi. Muso ko a ma ko ale ye balikukalan kɛ.
aw b'a tɔ faamuya wido kɔnɔ.
ka fasokan wɛrɛw kalan ka fara i fakan kan, o jɔyɔrɔ ka bon bɛn ni kelenya sabatili la du kɔnɔ ani sigida la.
mɔgɔ minnu ka kanw tɛ kelen ye, n'olu furula ɲɔgɔn ma, o bɛ na ni gɛlɛya min ye sigida la, du kɔnɔ, ɲɔgɔlɔn mɔgɔw b'o fɔ an ye nin wido sabanan in kɔnɔ.
yan, kuma bɛ bamanan muso dɔ kan, n'o ye forokiyatigi in kɔrɔkɛ denmuso ye wido kɔnɔ.
a furulen bɛ kɔrɔbɔrɔ muso sigilen in denkɛ ma.
cɛ taara tunga fɛ.
a muso ni a ba bɛ sigi la ɲɔgɔn fɛ du kɔnɔ a kɔ fɛ.
muso tɛ kɔrɔbɔrɔkan mɛ, o kama, a tɛ se ka baro kɛ buranmuso fɛ bawo, o fana tɛ bamanankan mɛ. O nana ni gɛlɛyaba de ye buranmuso ninnu ni ɲɔgɔn cɛ bawo, a kɛra denkɛ ba ɲɛ ko buranmuso fitinin tɛ fɛ ka kuma ale fɛ.
ci fɔra denmuso somɔgɔw ye.
o la, forokiyatigi in, n'o ye muso fa dɔgɔkɛ ye, o nana ni nin kamalen in ye, ka na ko ɲɛɲini. A bɛ kuma sara kamalen in na, o b'a lase denkɛ ba ma kɔrɔbɔrɔkan na. kɔrɔbɔrɔ muso fana b'a ta fɔ kamalen in ye kɔrɔbɔrɔkan na, o b'o lase denmuso binakɛ ma bamanankan na.
u tora o la, fɔ ɲɔgɔn faamuya nana sɔrɔ ko la. Fura min sɔrɔla bɛnbaliya in na, o de ye, denmuso ka kɔrɔbɔrɔkan kalan walasa a n'a buranw ka bɛn, sigi ka diya.
Wido dɔ fana bɔra jama ye kɛnɛ kan maliden dɔw kan, minnu sera k'u cookoyɔrɔ sɔrɔ baarako sira kan, k'a sababu kɛ balikukalan ye. O fana kɛra sababu ye k'a jira jama na ko balikukalan jɔyɔrɔ ka bon Ali dɔbɔli la baarantanya la jamana kɔnɔ.
nin balikukalan tɔgɔladon in kow daminɛ kɛra kodumanba ye.
nka, n'a sɔrɔla n tun ka kan ka hakilina jira kɛ balikukalanko ni an ka fasokan yiriwali kunkan, n tun b'a ɲini jamana ɲɛmɔgɔw ni yiriwa dɛmɛbajɛkuluw bɛɛ fɛ an ka jamana kɔnɔ, ko an k'an jija ka an ka kanw don ba la ɛntɛrinɛtiko sira kan.
n'a sɔrɔla ko tɛmɛn tɛna se ka kɛ ɛntɛrinɛti kan diɲɛlatigɛ baaraw taabolo la, jɔdaba bɛ ɛntɛrinɛti la bi Farafinna kanw labaarali n'u layiriwali fana na.
diɲɛ kɛra bulonba kelen ye bi, jɔyɔrɔ bɛ kan bɛɛ la bulonba min kɔnɔ k'a fɔbaw ka sekow ni dɔnkow n'u sigidakow jira.
k'a sababu kɛ ɛntɛrinɛti ye, barajuru tɛ diɲɛ jamanaw ni ɲɔgɔn cɛ tugun, o sababu kelen na, barajuru tɛ kanw fana ni ɲɔgɔn cɛ tugun.
o la, an ka kanw man kan ka kɛ kuma kɛlan dɔrɔn ye tugun, u ka kan ka labɛn ka kɛ baarakɛlanw ye minnu bɛ bɛɛ nafa diɲɛ fan bɛɛ, wa o sababu bɛ se ka bɔ ɛntɛrinɛti la.
n'an ka jamanaw weelela ka kɔrɔ ko jamana minnu ma bɔ nɔgɔ la, bi, u bɛ weele ko jamana minnu bɛ bɔnɔgɔla sira kan. O cogo kelen na bi, ɛntɛrinɛti kan, ani lajɛba yɔrɔw la, Farafinna kanw bɛ weele ko kan minnu ma bɔ nɔgɔ la, sini u fana bɛna weele ko kan minnu bɛ bɔnɔgɔla sira kan!
an ka kanw bɛna to n'o weelecogo in ye wa?
Ɔwɔ, n'an taara nin cogo in na ka ban k'an ka kanw ta ba la ɛntɛrinɛtiko sira kan, u labaarali n'u layiriwali sira kan, bawo, u jɔyɔrɔ ɲuman jamana kɔnɔ, diɲɛ kɔnɔ, o bɛna to dibi la, o tɛna lakodɔn yɔrɔjan!
Minɛnko t'a balilan ye tugun, a baara dɔnbagako t'a balilan ye tugun, ni jamana ɲɛmɔgɔw y'a ko ta ba la, k'u sɛbɛ don a ma, k'o k'u haminanko ye, an ka kanw bɛ kɔbaw ni babaw tigɛ sisan ka kɛ diɲɛmɔgɔw magoɲɛnanw ye.
k'a fɔ ko baara bɛ se ka kɛ ni an ka kanw ye ɛntɛrinɛti kan bi, o tɛ sigananko ye tugun. Kilawiyew ni lozisiyɛliw labɛnna o kama I n'a fɔ SIL Mali ye min kɛ.
ne nisɔndiyalen bɛ waati bɛɛ ka kunnafoni di n ka bulɔgu kan bamanankan na a ka di n ye cogo min ka sɔrɔ n ma gɛlɛya foyi sɔrɔ sɛbɛnni kɛli la.
Kumasen misali dɔ filɛ nin ye bamanankan na Fesibuku kan:
Kumasen misali dɔ filɛ bamanankan na Fesibuku kan.
nin fana ye Kumasen misali dɔ ye bamanankan na tiwitɛri kan.
Kumasen misali bamanankan na tiwitɛri kan.
Dikisiyɔnɛri camanw bɔra Farafinna kan caman na i n'a fɔ tubabukan - bamanankan, ani tubabukan - wɔlɔfɔkan...
hakilina ɲuman caman fana bɛ ka waleya ka ɲɛsin an ka fasokanw ma ɛntɛrinɛti kan.
Jan Jaki Meriki ka cɛsiri sababu la, n'o ye Faransika ye min ka kɛlɛ ɲɛsinnen bɛ an ka kanw labaarali n'u yiriwali ma, o ka cɛsiri fɛ, an bɛna baarakɛminɛnw sɔrɔ ɔridinatɛri kan, baarakɛminɛn min b'an dɛmɛ k'an ka filiw latilen sɛbɛnni senfɛ ni ɔridinatɛri ye bamanankan na. (aw ye ja in lajɛ).
Jan Jaki Meriki cɛsirilen bɛ fana sikarabulu dɔ labɛnni na bamanankan na. sɔɔni o fana bɛ bɔ.
o na kɛ sababu ye o matarafabaw ma, ka daɲɛ caman dɔn bamanankan na, ka daɲɛ ni kumasenw latununi kɛlɛ ani ka kan kalan tulonkɛ senfɛ, demisɛnw fɛ, walima bɛɛ yɛrɛ fɛ.
(Nin na k'o senɲɛ fɔlɔ ye... ne ka miiri la).
kibaruya duman dɔ fana ye kiwikisi sɔrɔli ye bamanankan na sɔɔni. Kiwikisi ye diɲɛ dɔnnin bulonba ye, n'o bɛ weele ko wikipeja, baara bɛ se ka kɛ nin min ye ka sɔrɔ ɛntɛrinɛti tɛ ɔridinatɛriw ni telefɔniw kan.
nin baara ɲuman ninnu kɛbagaw ka kan ka fo, k'u waleɲumandɔn, k'u dɛmɛ, minnu bɛ nin baara ninnu kɛ fu, wa u caman tɛ bɔ Farafinna yɛrɛ.
<h> Bamakɔ: Tasuma ye aritizana minɛ</h> .
kari, desanburukalo tile 15, san 2013, nɛgɛɲɛ 6 waati wula fɛ, tasuma ye aritisana minɛ, Bamakɔ suguba kɛrɛfɛ.
a fɔcogo la, tasuma ma aritizana fan bɛɛ minɛ. nɛgɛfagalaw ni masirimanfɛn feerela minnu bɛ aritizana soba kɛrɛfɛ; tasuma y'olu ka magazɛnw ni butigiw de minɛ ka taa misiriba fan fɛ.
mun nana ni tasuma in ye ?
a fɔbagaw fɛ, tasuma in jubɔra kuran de la.
kuran kɛlen ka tasuma kunfɔlɔ mɛnɛ, o kɛra butigi min kɔnɔ, o mɔgɔw y'a lajɛ ka tasuma faga ni ji ye. " jaa, o tɛ kɛ dɛ ! " ji bɔn tasuma kan, o ye tasuma tɔ jama.
gazi min fana mɛnɛnen tun bɛ o yɔrɔ la, o ye dɔ fara tasuma ka jaman tɔ kan ka t'a fɛ.
Pɔnpiye mɔgɔ ye gɛlɛya sɔrɔ u seli la o yɔrɔ la.
Aritizana sigilen bɛ Bamakɔ suguba kɛrɛfɛ. Feerekɛlaw, sannikɛlaw ani mɔbilitigiw ɲagaminen o yɔrɔ la, o nana ni gɛlɛyaba ye walasa pɔnpiye mɔgɔw ka se ka sira sɔrɔ ka taa tasuma in faga.
o sirako gɛlɛya in kɛra sababu ye ka dɔ fara tasuma ka tiɲɛni kan bawo pɔnpiye ma se ka se joona.
bandiw y'u sen don ko la.
bandiw ka ca o yɔrɔ in kosɛbɛ.
tasuma ma se butigi minnu kɔnɔ, bandiw fana y'olu dɔw kɔnɔfɛnw bɛɛ cɛ ka taa n'u ye.
o butigi ninnu dɔ ye Yaya Kulubali ye. bandiw y'o bagabaga ni muru ye a ngɔnɔ kan, k'a ka minɛnw bɛɛ cɛ a ka butigi kɔnɔ ka taa.
tasuma ye tiɲɛni kɛ kɔsɛbɛ.
Nɛgɛɲɛ 10 waati su fɛ, pɔnpiye mɔgɔw sera ka tasuma koron, nka o y'a sɔrɔ tiɲɛni caman kɛra ka ban.
jateminɛw ni kasara sɔrɔbaw y'a jira k'a fɔ tiɲɛni min kɛra, o hakɛ bɛ taa i jɔ fɔ 426.185.000 na. tiɲɛni sɔrɔbaw bɛnna aritizan mɔgɔ 30, jagokɛla mɔgɔ 103, magazɛn 25 ani gwa 77 ma.
<h> Fililatilennan bamanankan sɛbɛnni na ɔridinatɛri kan.</h>
nin hakilina in tun bɛ to ka taa ka segin nin san damadɔ tɛmɛnen ninnu na, nka bi, a sera ka kɛ.
ka sɛbɛnni kɛ ni ɔridinatɛri ye, o tun ka kan ka kɛ ko nɔgɔman ye Mali gafesɛbɛnnaw bolo.
nka, a ko filɛ dɛ: waatijan kɛra ka sɔrɔ ɲɛ ma sɔrɔ banankan sɛbɛnniko la ɔridinatɛri kan. O ko ɲɛɲinina ka caya, bawo, ni min kɛra o tɛ bɛn, dɔ wɛrɛ bɛ kɛ.
ɲɛ sɔrɔla o ko la, bawo ni "inikɔdi" ye, diɲɛ sigininden bɛɛ bɛ se ka don ɔridinatɛri kɔnɔ.
Siginindenw kɔfɛ, daɲɛw bɛ yen.
a kɛra bamanankan ye o, a kɛra kan wɛrɛw ye o, n'an bɛ sɛbɛnni kɛ, an b'an yɛrɛ ɲininka ko n'a y a sɔrɔ é don walima ni ɛ don (tubabukan na).
bamanankan fana na, daɲɛ dɔ sɛbɛntɔ la, an b'an yɛrɛ ɲininka tuma dɔw la k'a dɔn n'a y'a sɔrɔ o de bɛ sɛbɛn walima ni ɔ de bɛ sɛbɛn, daɲɛ dɔw fana na, ni ɲ de bɛ sɛbɛn walima ni ɲ de sɛbɛn, dɔ fana na, u walima w...
bi, fililatilennan minnu labɛnna ɔridinatɛri kan, olu bɛ se k'o ɲininkali ninnu bɛɛ jaabi: ni daɲɛ ma sɛbɛn ka ɲɛ, kala bilenman bɛ ci a kɔrɔ, ɔridinatɛri bɛ sɔrɔ k'a daɲɛ in ɲɔgɔnw jira i la, minnu sɛbɛnnen don ka ɲɛ walasa i k'i ɲɛnata: a bɛ fɔ o de ma ko "filisɛgɛsɛgɛlan" walima "fililatilennan."
n bɛ sigasiga ka dan "filisɛgɛsɛgɛlan" dama ma, bawo "filisɛgɛsɛgɛlan" tɛ se ka jɔ "fililatilennan" jɔyɔrɔ la, k'a sababu kɛ o ka baara nafa ye sɛbɛnni kɛko ɲuman diyagoyali ye sɛbɛnnikɛlaw kan, o min kɛra sababu ye ka gafebɔla dɔw ni kunnafonisɛbɛnna dɔ ka baara tiɲɛ. Nka bi, o gafew dɔw ni o kunnafonisɛbɛnw dɔw falen bɛ filiw la, diɲɛ tɛ se ka kɛ ni min yɛrɛ ye san tɛmɛnnenw na bawo u bɛ gɛlɛya yɛrɛ don sɛbɛnfɛn kalanni na kosɛbɛ.
Ɔwɔ, nka a ko filɛ dɛ: A tɛ kan bɛɛ la, nka fililatilennan bɛ kan 40 ɲɔgɔn na.
kan dɔw ta yɛrɛ barika ka bon kosɛbɛ.
tubabukan ta la, an b'a kɔlɔsi ko Kanada tubabukan bɛ yen... nka, Likizanburu ta fana bɛ yen ani Monako ta !
Fililatilennan bɛ Farafinna kan 3 dɔrɔn de la: suuwahili, (n'o ye bantuw ka kan ye Farafinna kɔrɔnyanfan fɛ), shɔna (Zinbabuwe) ani malagasi (Madagascari).
sisan, an bɛ se k'a jate ko bamanankan farala o kan ninnu kan fililatilennanko la.
bamanankan fililatilennan bɛ sɔrɔ Open Office, Libre Office, Néo Office, ani Windows, Mac, ni Linux kan.
mun de y'o baara in kɛli nɔgɔya?
a fɔlɔ ye kanko ɲɛɲinibaga dɔw ka cɛsiri ye, minnu ye siginindengafew ni sɛbɛnnisariyaw gafe carin nin san tɛmɛnnen ninnu na: o siginindengafew, sɛbɛnnisariyaw gafe i n'a fɔ cayalan ni daɲɛ kura dilannanw ninnu bɛ sɔrɔ ɔridinatɛri kan sisan. Olu bɛ se ka bayɛlɛma k'u labɛn walasa ɔridinatɛri bɛ se k'u lakodɔn sɛbɛnni kɛtɔ.
o kankoɲinina ninnu ni ɔridinatɛriko dɔnbaa ŋanaw bɛɛ ka sugonw bɛnna kelen ma...
ne y'olu dɔ ye. Ne ye kalanden fitinin ye bamanankan na, kalanden fitinin min bɛ dɔnnin dɔn ɔridinatɛriko taabolo fana na dɔnnin. (Jan Jaki Meriki).
a bɛ baara kɛ coo di ?
ni mɔgɔ min bɛ baara kɛ n'a ye don o don, fililatilennan bɛ diya o bolo ka t'a fɛ.
an tɛ jɔrɔ tugun k'a fɔ ko an bɛna fili caman kɛ an sɛbɛnni kɛtɔ.
an tɛ se k'a fɔ ko an tɛna fili kɛ tugun, bawo fililatilennan tɛ se k'a bɛɛ kɛ, an fana jɔyɔrɔba bɛ filiw dɔgɔyali la n'an bɛ baara la ni fililatilennan ye. A bɛ i ko baarakɛminɛn tɔw. N'i bɛ ka baara kɛ n'a ye, i b'a kalan ka t'a fɛ, i b'a faamuya kosɛbɛ ka t'a fɛ.
an ka misaali dɔ ta:
nin ye nsiirin dɔ ye min sɛbɛnna papiye kan Umaru Jara fɛ, n'o ye lakɔlikaramɔgɔ ye. O nsiirin kelen in sɛbɛnna ɔridinatɛri kan:
an b'a kɔlɔsi k'a fɔ ko ci bilenman kɛlen bɛ daɲɛ dɔw kɔrɔ: Nbɛ, tuɲan, Libaabanun, mɔgɔnifin, jɛlenbɛ, naafɔ.
an d'a la fɔlɔ k'a fɔ ko mɔgɔ min bɛ sɛbɛnni kɛ ɔridinatɛri kan, o de bɛ ci bilenman kɛlen ye daɲɛ ninnu kɔrɔ. N'o tɛ, n'i ye ɔridinatɛri sɛbɛnni bɔ papiye kan, ci ninnu tɛ se tugun !
o kɔfɛ, sɛbɛnnikɛla bɛ se ka daɲɛ cilen ninnu sɛbɛn cogo ɲuman ɲininkali kɛ ɔridinatɛri la. N'a bɛ fɛ k'o kɛ, a b'i tɛgɛ digi ɲinɛnin kininyanfan kan.
Ɔridinatɛri bɛ sɔrɔ ko "N bɛ" de ka kan ka sɛbɛn "Nbɛ" nɔ na.
nka, aw y'a kɔlɔsi k'a fɔ ko ɔridinatɛri nalonen don dɔnnin.
a bɛ daɲɛ dɔw jira minnu n'a ye sɛbɛncogo kelen ye i n'a fɔ " Bɛn ," ka sɔrɔ a tɛ jigin an kɔnɔ yɛrɛ k'o daɲɛ in don o yɔrɔ la Kumasen in kɔnɔ.
o b'a jira ko ɔridinatɛri tɛ Kumasen n'a sɛbɛncogo sariyaw dɔn. A bɛ daɲɛw dɔn, u bila-bilalen u dan na, nka sira min bɛ daɲɛw ni ɲɔgɔn cɛ walasa ka Kumasen labɛn, ɔridinatɛri t'o dɔn: ɔridinatɛri bɛ daɲɛ ni daɲɛ jɛkulu dɔ da ɲɔgɔn ma, a ni minnu bɔlen bɛ ɲɔgɔn fɛ siginindengafe kɔnɔ.
N'i "tuɲan" lajɛ, ɔridinatɛri t'a dɔn k'o ye "tiɲɛ" ko ye, nka n'i ye "mɔgɔnifin" lajɛ, a b'a dɔn k'o ye "mɔgɔninfin" ko ye. A bɛ sɔrɔ k'o jira i la.
an bɛ se ka duguw ni jamana tɔgɔw sɔrɔ nin siginindengafe in kɔnɔ fɔ ka se kɛmɛ saaraw ma, nka an bɛ se k'a fɔ alisa ko a ma dafa fɔfɔ: an b'a kɔlɔsi yan, k'a fɔ ko ɔridinatɛri tɛ nin dugu in dɔn n'o ye Libaabanun ye, bawo a bɔlen b'a fɛ i ko dugu in tɛ diɲɛ kɔnɔ, nka, mɔgɔ min ye nsiirin bɔ, o ye dugu in tɔgɔ bila nsiirin kɔnɔ ten.
daɲɛ 15.000 bɛ sɔrɔ siginindengafe min kɔnɔ, o fana ye belebele ye.
o bɛɛ la, an bɛ se k'a fɔ ko caman b'a jɛ ka d'a kan, jeliw kumatɔ la bɛ daɲɛ caman fɔ, olu t'a kɔnɔ. baarada caman fana tɔgɔ ma tilen a kɔnɔ kosɛbɛ...
an b'a ɲini sɛbɛnnikɛlaw fɛ, u k'an dɛmɛ n'olu ye walasa an bɛ se k'olu ta ba la baara nataw la.
an ka misaali dɔ ta:
nin ye sɛbɛnni ye min bɔra Tumani Yalam Sidibe ka gafe dɔ kɔnɔ.
ne de ye ɲɛw k'a la.
ɲɛ ninnu bɛ yan walasa k'a jira ko fililatilennan bɛ sɛbɛnni sariya wɛrɛw dɔn minnu jiralen tɛ u dan ma siginindengafe kɔnɔ.
o la nɔgɔman dɔ ye cayalan jirali ye daɲɛw laban na ni ɲɛ ɲugujilaman ye i n'a fɔ "tungafɛtagalaw."
daɲɛ dorokolen minnu tɛ siginindengafe kɔnɔ, nka n'olu fana ye bamanankan diyalan dɔ ye, olu bɛ ye ɲɛ nɛrɛlaman na i n'a fɔ "masirimafɛn."
Kumasen labɛnni ni walew ye, olu sariya bɛ jira ni wiyolɛ ye i n'a fɔ: "kɛra," "sɔnnen."
kɔnɔrɔ dɔw fana bɛ sɔrɔ giri la i n'a fɔ "janjo," nka janjon tɛ.
"segi" ("segilen") na, "segin" nɔ na min bɛ sɛbɛn ("seginna") na.
dɔ wɛrɛw bɛ yen i ko "ya" "yamaruya" la, missali la tugun.
daɲɛ caman bɛ yen ci bilenman tɛ minnu kɔrɔ.
"Cɛmalenbugu" tɛ siginindengafe kɔnɔ. O la, ci bilenman bɛ "Cɛmalenbugukaw" kɔrɔ.
nka ci bilenman tɛ kɛ Segukaw kɔrɔ bawo o bɛ siginindengafe kɔnɔ.
N'i ye dugu dɔ tɔgɔ sɛbɛnko caman kɛ, n'i t'a fɛ ci bilenman ka kɛ a kɔrɔ tuman bɛɛ k'i degun, i bɛ se ka "<c> ignorer l'erreur pour ce mot à l'avenir</c> " (nin to a cogo la siɲɛ wɛrɛ) ta ba la.
ci bɛ "jagabo" kɔrɔ bawo siginindengafe bɛ "jakabo" dɔrɔn de dɔn. Min ye " Fɛrɛbɔ " ye, siginindengafe bɛ Fɛɛrɛbɔ jira i la o la.
o la sa, nin ɲɛ in bɛɛ lajɛlen filiw latilenni tun tɛ tɛmɛ sekɔndi 3 kan.
ko nataw:
an bɛ fɛ kanko dɔnbaga ŋanaw ka baara kɛ ni nin fililatilennan in ye kosɛbɛ walasa k'an dɛmɛ ka dɔ fara a kan.
o baara ninnu misaliya dɔ filɛ: sɛbɛnnikɛla caman ka jɛ ka kitabu kelen labɛn furakɛliko kama togodaw kama (o poroze bɛ se ka lajɛ yan:<c> http://www.dokotoro.org</c> ) - A ka kan bamanankan min bɛ o kitabu in kɔnɔ, o bɛɛ ka sɛbɛn sɛbɛncogo kelen na ka bɔ a daminɛ na fɔ a laban na!
baara bɛ se ka kɛ ni fililatilennan in ye o poroze in na.
o bɛ kɔfɛ, demisɛn minnu bɛ bamanankan kalan lakɔlisow la, olu bɛ se ka baara kɛ ni fililatilennan in ye. N'o kɛra, o b'a to an ka kunnafoniw sɔrɔ ka bɔ lakɔlisow la fililatilennan in kan, wa o bɛ diya an ye kosɛbɛ.
anw b'an jija kosɛbɛ ka dɔ fara siginindengafe in kɔnɔkow kan. O la, aw ka hakilinaw sɔrɔli b'anw dɛmɛ o baaraw la kosɛbɛ! O baara nata ninnu na, an bɛ fɛ ɔridinatɛri ka se ka daɲɛ sugandita caman jira ni kekunya ye ka t'a fɛ. Fililatilennan ka se ka Kumasen sariya filiw jira. O tamasiyɛw de filɛ nin ye ci ɲugujiman na...
an bɛ fɛ ka siginindengafe dɔ fana labɛn min bɛ se ka daɲɛw kɔrɔw fɔ, a ni daɲɛ minnu n'a kɔrɔw ye kelen ye bamanankan na, ...
a tɔ bɛ na !
<h> Mali: dɔgɔ don, dɔngɔnɔw dɔngɔnɔduguw la</h>
ka sɔrɔ n ma deli ka se dɔngɔnɔdugu la, n tun hakili la ko dɔgɔkun ye tile wolonwula ye Mali fan bɛɛ fɛ. N tun b'a miiri fana ko don kelen de kɛrɛnkɛrɛnnen don k'o kɛ dɔgɔ don ye togodaw la i n'a fɔ Segu ta ye ntɛnɛn ye, Busɛn ta ye tarata ye, Tona ta ye araba ye, Zezana-Gara ta ye alamisa ye, Kacɛna ta ye juma ye.
Togodaw la, dɔgɔdon fila furancɛ bɛ weele ko dɔgɔkun.
Dɔngɔnɔw fɛ yen (wikipeja tubabukan), don kɛrɛnkɛrɛnnen tɛ dɔgɔ don kama. dɔgɔkun ye tile duuru (5) ye. Tile duurunan ye dɔgɔ don ye.
o la, ni bi araba awirilikalo tile 9 san 2014 bɛnna dɔgɔ don ma, dɔgɔkun wɛrɛ jate bɛ daminɛ alamisa awirilikalo tile 10 san 2014 ka taa a bila ntɛnɛ na awirilikalo tile 14 san 2014. O ntɛnɛ, n'o ye dɔgɔkun tile duurunan ye, o fana ye dɔgɔdon dɔ ye.
n ye ɲininkali kɛ ni kun kɛrɛnkɛrɛnnen bɛ dɔgɔkun kɛli la tile duuru ye. Mɔgɔ caman ye n jaabi dɔngɔnɔ duguw la ko kun kɛrɛnkɛnnen foyi tɛ o la. U y'a jira ko a b'o cogo in na dɔngɔnɔw fɛ yen kabini laawale la fɔ bi, wa yɛlɛmani ma don a la.
Dɔngɔnɔdugu dɔgɔw bɛ don ka bɛn selifana ma n'o ye nɛgɛ ɲɛ 14 waati ye. Dafɛduguw mɔgɔw bɛɛ bɛ ɲɔgɔn sɔrɔ o dɔgɔ ninnu na.
Sannifɛnw ni feerefɛn minnu bɛ sɔrɔ dugubaw dɔgɔw la, olu caman bɛ sɔrɔ dɔngɔnɔ duguw dɔgɔw la.
Dugubakɔnɔjagokɛlaw bɛ taa n'o jagofɛn ninnu ye o dɔgɔ ninnu na.
an ka togodalasannifeerefɛn caman fana bɛ sɔrɔ dɔgɔ ninnu na i n'a fɔ: ɲɔ, malo, jaba, jɛgɛwusu, dakisɛ, dabilennin, sirakala (an ka maakɔrɔw bɛ min mugu mara u ka sirabaraw kɔnɔ ka to k'a min walima k'a don u nun na dɔɔnindɔɔnin)...
o sannifeere fɛn ninnu bɛɛ bɛ da faliw kɔ la ka taa dɔgɔ la walima musow bɛɛ taa n'u ye u kunkolo la ka kilomɛtɛrɛ caman taama u sen na.
dusu bɛ dɔngɔnɔ muso la, u cɛsirilen don, u tɛ sɛgɛn. U bɛ taa n'u ka feerefɛnw ye dɔgɔ la, k'u feere, u mago bɛ fɛn minnu na, k'olu san ka segin so i n'a fɔ dɔgɔkun nafɛnw.
an bɛ se k'an da se fɛn kɛrɛnkɛrɛnnen min ma dɔngɔnɔ dɔgɔ ninnun kan, o de ye falen ye feerekɛlaw ni ɲɔgɔn cɛ. Ni muso min mago bɛ fɛn min na n'o wari tɛ a bolo, a bɛ se k'a ka feerefɛn falen o la. O falen nin bɛ kɛ sababu ye musow ma k'u magolafɛnw sɔrɔ ɲɔgɔn fɛ Ali ni wari t'u bolo.
o de kama, i bɛ dɔngɔnɔ musow donninen ye ka taa dɔgɔ la, k'u donninnen ye ka taa so bawo u b'u sagolafɛnw sɔrɔ Ali ni wari t'u bolo.
Feerefɛnw falenni u ni ɲɔgɔn cɛ, o bɛ nɔgɔya caman don dɔngɔnɔ musow ka wariko mago caman na bawo Ali ni wari t'u bolo, u b'u sagolafɛnw sɔrɔ ka taa so.
<h> sanudaga ni waridaga<h> .
cɛ dɔ do.
a ye jiri turu a ka dukɛnɛ na.
ka sanudaga sigi a la ka waridaga sigi a san fɛ ka nɔgɔlan caman kɛ o la.
ni mɔgɔ min ko a be yɛlɛn, o te se ka yɛlɛn, o be bɔ ka bin.
o tuma na, a ye a fɔ a den ye ko mɔgɔ min sera ka sanudaga ni waridaga jigin ko ale be a den de furu o tigi ma.
o tuma na, Dinyɛ mɔgɔ bɛ nana sa.
u ye dununba gosi ko bɛ ka na dɛ.
ko dugumasa ko a ye sanudaga sigi a ka dukɛnɛ na ani waridaga ko ni mɔgɔ min ye a jigin ko a be a den furu o ma.
ko a ye boli ka na dɛ, an bɛ ka taga o la.
Ayiwa, u nana.
ni u nana u be a fɔ:
i ko di de Jinɛmasa?
i ko di de Jinɛmaanyo?
mɔgɔ min mana sanudaga jigin dɛ, o be kɛ Jinɛcɛ ye!
mɔgɔ min mana waridaga jigin dɛ a be jinɛ lenge cɛ ye!
peren peren ten ten terenw peren perenw peren peren ten ten perenw.
o tuma, o tigi be na o te se, o be jigin.
dɔwɛrɛ be na tugun.
a be a fɔ:
i ko di de Jinɛmasa?
i ko di de Jinɛmaanyo?
mɔgɔ min mana sanudaga jigin dɛ, o be kɛ Jinɛcɛ ye!
mɔgɔ min mana waridaga jigin dɛ, o be kɛ jinɛ lenge cɛ ye!
peren terenw pere ten ten terenw peren terenw peren, peren, ten ten perenw.
Ayiwa, o tigi fana be kɛnyɛ, o be taga.
Ayiwa, ko o dugumɔgɔ be ban u si ma se ka yɛlɛn jiri nin na.
Ayiwa, fo cɛ kelen ye a mɛn tuguni o fana nana, a nana minkɛ o yɛ a yɛrɛ kɛ kunatɔ ye sa ka na.
mɔgɔw ye a kan to ko hɛn, ko mɔgɔ bɛ nana u ma se ka yɛlɛn, ko jango e kunatɔ !
ko a ko mɔgɔ te a dɔn dɛ...
ni Alla ye n garisigɛ kɛ muso nin na, ni n be a sɔrɔ, ni n sera ka sanudaga nin jigin, a tena di n ma wa?
ko bɔ an kun na dɛ.
e kunatɔ be a sɔrɔ wa?
a nana, a yɛlɛnna jiri la.
ko:
i ko di de Jinɛmasa?
i ko di de Jinɛmaanyo?
mɔgɔ min mana sanudaga jigin dɛ, o be kɛ Jinɛcɛ ye!
mɔgɔ min mana waridaga jigin dɛ, o be kɛ jinɛ lenge cɛ ye!
peren terenw pere ten ten perenw peren terenw, pere, pere, ten ten perenw!
Ayiwa, cɛ nin yɛlɛnna fo ka se a camancɛ la.
mɔgɔw ye a kan to ko hɛn, ko a ye a ɲɛ ye wa?
dɔw yɛlɛnna fo a camancɛ la, ko u kɛnyɛnna ka jigin, jango e kunatɔ.
cɛ nin tagara ka taga ka taga k' a surunyana waridaga nin na.
a ye i kan to fa ma dugu ma.
ko:
i ko di de Jinɛmasa?
i ko di de Jinɛmaanyo?
mɔgɔ min mana sanudaga jigin dɛ, o be kɛ jinɛ cɛ ye!
mɔgɔ min mana waridaga jigin dɛ, o be kɛ jinɛ lenge cɛ ye!
peren terenw pere ten ten terenw peren terenw, pere, pere ten ten perenw !
cɛ nin tagara fo a sera waridaga ma.
a ye i jɔ ka woro bɔ poshi la ka a fili burankɛ ma dugu ma.
mɔgɔw wulila ko hɛn, ko o ye a ɲɛ ye wa?
ko i ma se sanudaga ma san fɛ fɔlɔ.
Ayiwa, a tagara tugun ka taga ka taga fo a sera o fana ma.
a ye kelen sigi a kun ka kelen minɛ a bolo.
a jiginna ka na, ko:
i ko di de Jinɛmasa?
i ko di de Jinɛmaanyo?
mɔgɔ min mana sanudaga jigin dɛ, a be kɛ Jinɛcɛ ye!
mɔgɔ min mana waridaga jigin dɛ, a be kɛ jinɛ lenge cɛ ye!
peren terenw peren ten ten terenw peren terenw, pere, pere ten ten perenw.
o tuma a jiginna fo ka na sanudaga nin sigi cɛ kɔrɔ ka waridaga sigi a kɔrɔ.
o tuma, a ye den wele ko Jinɛmasa.
ko bɔ i ka na ji di i cɛ ma.
dennin ye jiflen fa ji la ka na.
ni a nana a be a fɔ ko baba nin do wa?
a be a fɔ ko ayi o te.
nin do wa?
a be a fɔ ko ayi o te.
ko i ɲɛ sin kamalen ɲumannin caman ma fa be a fɔ ko o te dɛ.
ko i ɲɛ be o mɔgɔ nɔgɔlen min na dɛ, kunatɔkɛ nin, o de ye n ka sanudaga ni n ka waridaga jigin.
a ko baba ne te o fɛ dɛ.
ko hali ni i te o fɛ, ko n be i di a ma dɛ.
ko a ye n ka sanudaga jigin ka n ka waridaga jigin, ko n be i di o ma dɛ.
o tuma na, a ye ji suuru cɛ nin kuncɛ la.
fa ko hali ni i ye o bɛ kɛ, n be i di a ma.
o tuma na, a ye a fɔ baw ye ko o tuma u ka a ka minɛnw labɛn, ko a be dennin furu siri cɛ nin ma.
ko a ni a cɛ be taga.
n ye o ta yɔrɔ min, n ye o bila yen.
<h> [masakɛ min te a fɛ ka a denmuso di mɔgɔden ma.]</h>
Ayiwa, n ye a da nin den kelen de la.
nin masakɛ denmuso don.
a ɲanna ka ɲan ka ɲan fo ka ɲan.
o kɛlen, denkɔgɔ falen tuma min, a ye a bla du kɔnɔ ka bɛ lamunu ni kogo ye.
a te don.
mɔgɔ si te yen fo musokɔrɔnin kelen; o de be a fɛ so kɔnɔ.
jamana cɛ bɛ dɛsɛra a la.
cɛ kelen be yen, o ye i to a siso kɔnɔ ka dinga sen, ka a sen, ka a sen fo ka taga a bla sungurun ka bugu la.
a ye dugujukɔrɔdinga sen ka a sen fo ka taga a bla sungurun ka bon yɛrɛ kɔnɔ.
ni su kora, a be don o de kɔnɔ ka taama ka taama ka taama fo ka taga fo sungurun nin na.
a tora o de la.
a ye kɔnɔ da sungurun nin na.
kɔnɔ dalen sungurun nin na, a ma taara fɔ masakɛ ma.
ko n fa Masa, n ba Masa, o den be kogo kɔnɔ, kogo be kogo kɔnɔ, e den kɔnɔma don.
ko o ka na ni musokɔrɔnin ye.
ko a be musokɔrɔninkun tigɛ fo ka a mɔdenkun tigɛ a fɛ.
mɔden ye i kan to, a ko ɔnɔn !
a ko n fa Masa, n ba Masa, a ko i be mama de kun tigɛ, bari ne kun te tigɛ.
ko min ye kɔnɔ da a la, ko o ka o fɔ.
a ye dennin ɲininka. dennin ye i kan to ko ale ma a dɔn.
u ye a to yen sa fo u ko ko u be musokɔrɔnin faga.
jelikɛ kelen be yen, o ye i kan to:
a ko n fa Masa, n ba Masa, a ko o kana a faga.
a mɛnna cogo o cogo, i be a tigi dɔn dɛ.
dennin jiginna.
a den bonyara fo a ye taama daminɛ.
a taamara tuma min, masakɛ ye jamanamɔgɔ bɛ dalajɛ, ko mɔgɔ min nana a kɔnɔ sigi a den na, a be a den di o ma.
u bɛ nana ka na i lɔ.
masakɛ ko dennin ma:
cɛ min ye a kɔnɔ da e la, i be a tigi dɔn wa?
o tuma, cɛkulu bɛ be sigilen; dennin ye mun kɛ ka a jaabi, a ko:
boli ka i fa wele nijo !
jo wele, i fa ye tinba ye, wele nijo !
jo wele, nin ye dugusentinba ye, wele nijo !
boli ka i fa wele nijo !
jo wele, i fa ye tinba ye, wele nijo !
jo wele, nin ye dugusentinba ye, wele nijo.
dennin bolila ka boli ka boli.
ni a ye min ɲɛ lajɛ, a be tɛmɛn.
ba be a rɔ dɔrɔn:
boli ka i fa wele nijo !
jo wele, i fa ye tinba ye, wele nijo !
jo wele, nin ye dugusentinba ye, wele nijo !
boli ka i fa wele nijo !
jo wele, i fa ye tinba ye, wele nijo !
jo wele, nin ye dugusentinba ye, wele nijo !
dennin bolila ka boli ka boli ka cɛkulu bɛ fara.
a fa be kɔ fɛ.
a taara i bari a fa la.
a fa ye den ta ka a mara a kɔnkɔn na ka na ka na masakɛ bara.
masakɛ ko e dun ye nin kɛ cogo di?
a ko nɔgɔ i ma dɔnkili mɛn wa?
a ko a ka segin dɔnkili ma.
a ko:
boli ka i fa wele nijo!
jo wele, i fa ye tinba ye, wele nijo !
jo wele, nin ye dugusentinba ye, wele nijo !
boli ka i fa wele nijo !
jo wele, i fa ye tinba ye, wele nijo.
jo wele, nin ye dugusentinba ye, wele nijo.
masakɛ ye i kan to ko e de ye dinga sen ka bɔ?
a ko ne de ye dinga sen ka bɔ n ka bugu kɔnɔ ka taga i den bara.
a ko n fa Masa, n ba Masa, mɔgɔden ɲanna cogo o cogo, e yɛrɛ te a da i kɔ fɛ abada, i be a di mɔgɔden ma.
o de ye a to, o de ye o bɔ jamana kɔnɔ.
n ye o ye yɔrɔ min, n ye o bla yen.
<h> [sungurunnin ni filenin.]</h>
Ayiwa, an Ntalen.
an ye a ye nin de la.
nin sungurunnin kelen do. a madiyara ka madiya ka madiya.
a ye i ban furu bɛ ma.
fɛn o fɛn ni a yirara a la, a be ban.
dunyan cɛ bɛ kolila a la fo mɔgɔ kelen.
a be taga lɔgɔnyiniyɔrɔ.
a taara ka taga i yɛlɛma ka i kɛ fulenin ɲuman ye.
npogotigi nin be na tuma min, a nana yɛlɛn fulenin kan. a ko n tɔmɔnna, fule!
file fana ye i kan to ko n tɔmɔnna, sungurun!
a kɛra tuma min, a taara ka taga wula kɔnɔ a ye fule nin ta.
kabini a ko n tɔmɔnna, fule, fule ye i kan to ko n tɔmɔnna, sungurun.
u taara wula kɔnɔ.
sungurun nin ye jele ta ka lɔgɔ ɲini ka a ɲini ka fu bɔ ka a siri.
a ko E! jɔn be n ɲun?
fule ye i kan to ko ne be i ɲun.
sungurunnin ye fulenin kɛ a ka lɛnpɛkun na tuma min ka a sɔri.
a bɔra lɛnpɛnkun na ka bin dugu ma ka i yɛlɛma ka sungurunnin ɲun.
a ye a ɲun tuma min, a ko i ni jɔn?
i be n ta dɛ!
o ye a ta.
u taara fo so kɔnɔ.
u taara fo so kɔnɔ tuma min, a ye lɔgɔsiri bla biribiri!
a taara ka fulenin fɔni. a ye o fili panparan! ka i sin jifɛnkɛ la.
a ye jipoti ta ka ji suma ta daga kɔnɔ ka i min.
a minna furr! a ma fule yɛrɛ jate.
fule ye i kan to ko:
ne fulenin nalen tle, fulenin faratalen nalen tle!
fule ma min sungurunji la, a ma min sungurunji la.
dennin ye i kan to ko ma!
yo i ma fule mankan mɛn?
ko ale ma min sungurunji la, a ma min sungurunji la, fule ma min sungurunji la.
a ko su ba hannadennin! i ni a tɔ bɛ nana sa, i ka ko be i bolo, ji ta ka a di a ma.
a ye jiflenba ta ka a ta ka a di fule ma.
fule ye pan ka i sugusugu ji kɔnɔ ka taga ka min ka i fa dɛnw!
fo tlɛrɔfanadumuntuma sera, u ye dumunni kɛ.
fule ma dumunni kɛ.
fule ma dumunni kɛ tuma min, a Kɔngɔtɔ, a ko:
ne fulenin nalen tle, fulenin faratalen nalen tle!
fule ma sungurunkini dumun, a ma sungurunkini dumun.
a ko ma!
yo i ma fulenin mankan mɛn?
ko ale ma maga sungurunkini la, a ma sungurunkini dumun!
fule ma sungurunkini dumun.
a ko subahannadennin! n ye a fɔ i ye dɛ, i tora i galomatɔmɔ na, i ye fɛn bɛ tɔmɔ, i ye galo de ta ni nin ye, o kini ta ka a di fule ma.
fule ye a ta ka kɛ pa! ka i da.
u tora o de la fo su kora.
su kora tuma min, a ye fule fili bugu kɔnɔ.
fule be bugu nin kɔnɔ dɛ fo su kora tuma min.
sungurun nana ka na i da bugutafanin na.
a ye i da, a ye i da bugutafanin na tuma min, fule y e minigimanyaga, a ko:
ne fulenin nalen tle, fulenin faratalen nalen tle!
fule ma la sungurundlan kan, a ma la sungurundlan kan.
a ko ma!
yo i ma fulenin mankan mɛn?
ko ale ma la sungurundlan kan, a ma la sungurundlan kan, fule ma la sungurundlan kan.
a ko saburɔdennin! ko i ka fɛn bɛ bɔ n kan!
a ta, i ka a da i da fɛ dlan kan.
a ye fule ta ka a da dlan kan.
a mɛnna, a mɛnna.
fule ye i kan to ko:
ne fulenin nalen tle, fulenin faratalen nalen tle!
fulenin ma maga sungurunsin na, a ma maga sungurunsin na.
a ko ma!
yo i ma fulenin mankan mɛn?
ko ale ma maga sungurunsin na, a ma maga sungurunsin na, fule ma maga sungurunsin na.
a ko saburɔdennin! i taga a ta ka a da i kɔgɔ fila ninw ɲɔgɔn cɛ.
a ye a ta ka a da a kɔgɔ fila ninw ɲɔgɔn cɛ.
a mɛnna, a mɛnna.
a y e muɲugumanyaga, a ko:
ne fulenin nalen tle, fulenin faratalen nalen tle!
fule ma maga sungurunbaya la, a ma maga sungurunbaya la.
a ko ma!
yo i ma fulenin mankan mɛn?
ko ale ma maga sungurunbaya la.
a ma maga sungurunbaya la, fule ma maga sungurunbaya la.
a ko saburɔdennin! i ye a tɔ bɛ kɛ sa, a ye fɛn o fɛn fɔ, o bɛ kɛ.
a ye a ta ka a da a kɔnɔ kan.
yani dugu ka jɛ, fule ye kɔnɔ da sungurun na taki!
n ye o ye yɔrɔ min, n ye o bla yen.
<h> [dennin min banna furu ma]</h> .
Ayiwa, n ye a da dennin kelen de la.
a dennin kelen, a murutira ka taga wulaba kɔnɔ.
a taalen wula kɔnɔ, u ye a ɲini furu la.
ni u nana a ɲini furu la, ko a be di o cɛ ma, a bolila ka taga ka taga wulaba kɔnɔ, ka taga i sigi yen.
u ye ko bɛ kɛ, u dɛsɛra a la fo cɛ kelen.
a taara faw bara.
a ko n be a fɛ aw ka den di n ma.
ko bɔ an da la! e be se ka an den sɔrɔ cogo di?
a bolila, a taara wula kɔnɔ, an te a fan kelen dɔn.
a ko yo! a ye a furu siri ne ma.
u ye a furu siri a ma.
a terikɛ ko a ye a fɔ dugumɔgɔ bɛ ye ko juma don, mɔgɔ o mɔgɔ, a cɛmisɛn fara cɛkɔrɔba kan, a musomisɛn fara a musokɔrɔba kan, bɛ ka don ka sinsanda siri.
mɔgɔ si ka sinsanda kana yɛlɛn.
u ka a to fo muso cɛ yɛrɛ.
o taara tuma min, a ye bara kolon ta ka nɛgɛkurun ta.
a y e ɲasin ka taga wulaba kɔnɔ.
a taara wula kɔnɔ tuma min, a ko:
Nanyima, jigin so dɛ!
Nanyima, jigin so dɛ!
sanamori woyan woyan woyan!
a be nalen dɔrɔn woyan woyan woyan.
fo a be ɲini ka se Nanyima ma tuma min, Nanyima ye i kɔ flɛ.
ɛnhɛn! a be kan o rɔ dɔrɔn.
Nanyima, jigin so dɛ!
Nanyima, jigin so dɛ!
sanamori woyan woyan woyan!
a ye Nanyima gɛn ka a gɛn.
o ye dugukɔnɔnan boli ka bɛ boli.
ni a taara yɔrɔ min, a be a sɔrɔ, da tugunna fo a cɛ ka soda.
a taara ka taga i lɔ a cɛ ka da la ko nɛn nɛn, da yɛlɛn, nɛn nɛn da yɛlɛn!
a ko:
Nanyima, jigin so dɛ!
Nanyima, jigin so dɛ!
sanamori woyan woyan woyan!
cɛ wulila ka da yɛlɛn.
a donna cɛ kan.
cɛ ye da tugun.
a kɛra cɛ muso ye.
cɛ ye a furu siri o yɔrɔ de la.
n ye a ta yɔrɔ min, n ye o fana bla yen.
<h> [npogotigi min te cɛ fɛ fo jolifon te min na.]</h>
nin kɛra npogotigi kelen ye.
cɛ o cɛ mana a ɲini a be a fɔ ko a te o fɛ fo jolifon te min na.
Ayiwa, miniyan ye o mɛn.
a ye i yɛlɛma ka i kɛ hadamaden ye ka na.
a nalen minkɛ a dɔgɔmusonin ye i yɛlɛma ka i kɛ dimɔgɔ ye ka don o kɔnɔ ka o lajɛ.
a ko a n kɔrɔ ko nin kɔni ka ɲi, ko jolifon te a la nka mɔgɔsuma te a la dɛ!
ko ko ne be o fɛ ten.
Ayiwa, cɛnin tora yen.
a ye waati kɛ fo u ye furukonyɛ bɛ ɲɛnabɔ.
fa ye mɔgɔw da a kan.
a tagara ni a ye.
a tagara kungo kɔnɔ ka taga ka taga ka taga ka taga se ntonba dɔ ma.
ko wa ne ka so ye yan ye.
u selen ye munkɛ a donna, mɔgɔw donna nton nin kɔnɔ.
a ye i yɛlɛma ka i kɛ sa ye ka i kun da da la.
mɔgɔw bɔtuma ko ɛ an dun be nin kɛ cogo di sa?
bɔtuma nana se, jeliw nana ka na bɔ ko:
cɛnin cɛnin cɛnin cɛnin, i te a to an ka tɛmɛn?
ko hum jɔnnin kan do?
dugumasa ka jelidenninw kan te wa? minw nana Mande kɔnyɔ majɔ ?
ko hum ka se ni ɲuman ye.
olw tɛmɛnna.
ɛ! funɛw nana ko:
cɛnin cɛnin cɛnin cɛnin, i te a to an ka tɛmɛn?
ko hum jɔnnin kan do?
dugumasa ka funɛdenninw kan te wa? minw nana Mande kɔnyɔ majɔ ?
ko hum ka se ni ɲuman ye.
o tɛmɛnna.
garangew nana ko:
cɛnin cɛnin cɛnin cɛnin, i te a to an ka tɛmɛn?
ko hum jɔnnin kan do?
dugumasa ka garangedenw kan te wa? minw nana Mande kɔnyɔ majɔ?
ko hum ka se ni ɲuman ye.
u bɛ bɔra sa ka a tɔ to kɔnyɔmuso ni a dɔgɔnin ye.
dɔgɔnin ko ɛ n kɔrɔ an dun be nin kɛ cogo di?
a ko ne kɔni kuma te ne da tugun.
a ko ɔ! n be i yɛlɛma ka i kɛ miseli ye ka i sɔɔri n ka fini na.
a ye kɔrɔmuso yɛlɛma ka o kɛ miseli ye ka a sɔɔri a ka fini na a nana i jɔ:
cɛnin cɛnin cɛnin cɛnin, i te a to an ka tɛmɛn?
a ko hum jɔnnin kan do?
dugumasa ka lagarɛnin kan te wa? min nana Mande kɔnyɔ majɔ?
a ko hum min be i ka fini na, taga o bɔ ka a bila.
a nana kɔnɔ gwanna tugun a ye a yɛlɛma, a ye a kɛ bandigi ye ka a bla ka a don a kun na.
a nana:
cɛnin cɛnin cɛnin cɛnin, i te a to an ka tɛmɛn?
a ko hum jɔnnin kan do?
dugumasa lagarenin kan te wa? min nana Mande kɔnyɔ majɔ?
a ko min be i kun na, taga o bɔ ka o bila.
a tagara o bɔ ka o bila.
ko ɛ n kɔrɔ an be a kɛ cogo di sa?
a ko nin sen nin n be i yɛlɛma ka i kɛ bɛlɛkisɛ ye ka i fili kogo kɔ fɛ.
ni n ye i fili kogo kɔ fɛ, i ka taga dɛ.
ko ɔ! basi te.
a ye a yɛlɛma ka a kɛ bɛlɛkisɛ ye.
a yɛrɛ tagara i jɔ sa ko:
cɛnin cɛnin cɛnin cɛnin, i te i to n ka tɛmɛn?
a ko hum jɔnnin kan do?
dugumasa ka lagarenin kan te wa? min nana Mande kɔnyɔ majɔ ?
a ko hum ka se ni ɲuman ye.
u bɔra, u tagara ka taga ka taga ka taga ka taga se bada la.
a wulila tuma min na sa ko o be kɔnyɔmuso kaman ka taga o dun, o ye a sɔrɔ o te yenninnɔ.
a bolila, a ye u lajɛ, a ye u tagatɔ ye.
a ye i yɛlɛma, a ye i kɛ fununfunun ye u nɔ fɛ a be taga ka taga ka taga ka taga.
ko he n kɔrɔ, a ko i ma ye.
a ko fununfunun min flɛ an kɔ nin ye, i cɛ natɔ de ye o ye.
ko ɔ! basi te.
u sera dankan na.
a ko:
n tigɛ, n tigɛ balakɔnɔninfin kankalamajan, n tigɛ, n tigɛ balakɔnɔninfin kankalamajan, so ye n fɛ so balakɔnɔninfin kankalamajan, n na o di i ma dɛ balakɔnɔninfin kankalamajan, jɔn ye n fɛ so balakɔnɔninfin kankalamajan, n na o di i ma dɛ balakɔnɔninfin kankalamajan, sa jugu ye n kɔ balakɔnɔninfin kankalamajan.
a ye kɔrɔmuso tigɛ.
dɔgɔnin yɛrɛ nana i jɔ:
n tigɛ, n tigɛ, balakɔnɔninfin kankalamajan, n tigɛ n tigɛ balakɔnɔninfin kankalamajan, so ye n fɛ so balakɔnɔninfin kankalamajan, n na o di i ma dɛ balakɔnɔninfin kankalamajan, sa jugu ye n kɔ balakɔnɔninfin kankalamajan.
a ye o tigɛ.
a ko kɔrɔmuso ma, ko an ka taga dɛ.
a dɔgɔnin yɛrɛ i jɔ.
a sera bada la minkɛ, a ye i yɛlɛma ka i kɛ mɔgɔninfin ye ka i jɔ, a ko kɔnɔ ma:
n tigɛ, n tigɛ balakɔnɔninfin kankalamajan, n tigɛ, n tigɛ balakɔnɔninfin kankalamajan, so ye n fɛ so balakɔnɔninfin kankalamajan, n na o di i ma dɛ balakɔnɔninfin kankalamajan.
a ye sa nin ta.
a ye sa ta yɔrɔ min na, a sera ba cɛmancɛ rɔ.
ɛ dɔgɔnin ko a ma:
a bila-bila balakɔnɔninfin kankalamajan, a bila-bila balakɔnɔninfin kankalamajan, sa jugu do dɛ, balakɔnɔninfin kankalamajan, so ye n fɛ so balakɔnɔninfin kankalamajan, n na o di i ma dɛ balakɔnɔninfin kankalamajan, bila-bila balakɔnɔninfin kankalamajan.
kɔnɔ ye a bila ji rɔ.
olw de kɛra jirɔsa ye.
<h> [Dennin min te a fɛ ka fɛn kɛ tɔw ka cogo la.]</h>
Ayiwa, an be na a daminɛ, an ye a ye nin dennin kelen de la.
o dennin, ni tɔw be baara kɛ tuma min, a be ban.
a be i da ka kɛ sinnɔgɔ ye.
a tɔnnyɔgɔn bɛ be baara kɛ fo u be ban.
ni su kora, tɔnnyɔgɔn be tlon kɛ warati min, ale fana a te sɔn ka tlonkɛ kɛ.
a be a to dugu ka tla.
ni dugu tlara tuma min, o warati la, a be bɔ, a be taga i lɔ, a be a fɔ:
kelen tlon, kelenkelen tlon.
maa ye tlon, ne be n tlon.
maa ma tlon, ne be n tlon.
a tora o de la fo warati dɔ la, jinamuso dɔ be yen.
a den banna.
o be kan ka a den kasi.
a nana a sɔrɔ dennin a be i rɔ:
kelen tlon, kelenkelen tlon.
maa ye tlon, ne be n tlon.
maa ma tlon, ne be n tlon.
jinamuso ye i kan to ko:
dennin o, i te taga i da sa?
dennin o, i te taga i da sa?
ko ne be sanudunden kasi.
dennin o, i te taga i da?
ko ne be waridunden kasi.
nɛn nɛn nɛn, sanudunden?
nɛn nɛn nɛn, waridunden?
dennin ye i kan to ko:
muso o, i te fara n na sa?
muso o, i te fara n na sa?
ko ne be fɛrɛlenya tlon na.
muso o, i te fara n na?
ko ne be tinyalenya tlon na.
nɛn nɛn nɛn, tinyalenya!
nɛn nɛn nɛn, fɛrɛlenya!
jinamuso ye a gɛn ka a gɛn ka a gɛn.
a bolila o de la ka taga a tɔnnyɔgɔntu rɔ ka taga i mɛlɛkɛ o cɛ rɔ.
jinamuso nin nana ka na i lɔ.
a tɔnnyɔgɔn bɛ be lalen yɔrɔ min, jinamuso donna o de rɔ ka a sɔrɔ a ye i da bɛ ju rɔ.
a ye bɛ woloma ka dennin minɛ ka a faga.
n ye o ye yɔrɔ min, n ye o bla yen.
<h> [Muso basigibali.]</h> .
n ye a da nin na.
nin kɛra muso dɔ ye.
a te i sigi, tlonkɛ mana kɛ yɔrɔ o yɔrɔ, a be taga yen.
tlonkɛ mana kɛ Kati, a be taga yen, a mana kɛ Sikaso, a be taga yen.
yɔrɔ o yɔrɔ, jamana yɔrɔ o yɔrɔ, a be taga yen.
surukuba ye o mɛn.
surukuba ko ni Alla sɔnna a ma, ko nin ne be nin dun don dɔ.
ni a nana, a be a julakɔnɔn bɔ ka o da.
ko:
nanbarama muso nanbarama, i te jigin so o?
o ye a cɛ mangan ye.
o be a fɔ ko: nanbarama muso nanbarama, i te jigin so o?
a julakɔnɔn be a fɔ ko:
muɲukumanyaka ne cɛ be n wele, taasi-maasi ne cɛ be n wele, taasi-maasi ne cɛ be n wele.
a be na ka na dumunni kɛ ka sin di den ma tugun ka tla ka taga.
a be taga o tlonkɛyɔrɔ fana na.
ni den kasira, cɛ be na i jɔ tugun:
nanbarama, muso nanbarama, i te jigin so o?
julakɔnɔn be a fɔ:
muɲuku ne cɛ be n wele, muɲukumanyaka ne cɛ be n wele, taasi-maasi ne cɛ be n wele.
cɛ ko ee, ko nanbarama, suruku be i dun don dɔ de.
ko suruku te ale dun.
a ye sin di den ma ka dumunni kɛ.
a ye tlonkɛ dɔwɛrɛ mɛn, a tagara yen.
Suruku ye i labɛn ka na i jɔ ko:
Nanbara muso nanbarama, i te jigin so o?
a ko ne te fili e kan ni ne cɛ kan ma wolo.
a cɛ nana o yɔrɔ bɛ la ko:
nanbarama muso nanbarama, i te jigin so o?
a julakɔnɔn ko:
muɲuku ne cɛ be n wele, muɲukumanyaka ne cɛ be n wele, taasi-maasi ne cɛ be n wele.
a nana ka na sin di den ma ka dumunni kɛ.
ko suruku yɛrɛ nana ale nɔ fɛ bi wɔ.
cɛ ko ko suruku be i dun dɛ.
a tagara tugun.
Suruku nana ka i kan diya nganyanganya ka taga:
nanbarama muso nanbarama, i te jigin so o?
julakɔnɔn ko:
muɲuku ne cɛ be n wele, muɲukumanyaka ne cɛ be n wele, taasi-maasi ne cɛ be n wele!
Suruku nana ka na a sen fila tigɛ, ani a bolo fila ni a kunkolo ka o da ɲɔgɔn kan ka a cɛlabaya ta ka o da o kan ka tɛmɛn ni a ye.
a cɛ nana ani den ka a sɔrɔ suruku ye o dun, ko o ko a banna bi sa wo.
n ye o sɔrɔ yɔrɔ min, n ye o bila yen.
<h> [musokɔrɔnin jugu saba.]</h> .
nsiirinin, nsiirinin ko famacɛ dɔ le tun be muso dɔ furu. kunatɔ le tun lo.
a ye muso furu ka ban.
musokɔrɔnin saba nana.
ko ni e ka musonin sera ka kolonkala ta ka a cu ka segin ka a cu, ne be n ka jukuna kɛ ka o ka lu fulan.
o taara.
dɔ wɛrɛ nana ko faamacɛ, ni e ka muso sera ka kolonkala ta, ka a cu ka segin ka a cu, ne be tasuma ɲun n kun na ka yaala.
o taara.
dɔ fana nana ko faamacɛ, ni e ka muso sera ka kolonkala ta, ka a cu ka segin ka a cu, ne be ji cɛ ni segi ye ka na aw jidaga fa.
muso mɛnna.
musokɔrɔnin kelen nana.
faamacɛ ka muso, a ye kolonkala minɛ ka a cu ka ɲɔ bura ka a fyɛ ka a don ka a cu blen ka a si yan.
o ye a ladinɛ ka to tobi.
ko a te ɲɛ wa?
ale ka kɛ ka ju kɛ ye ka kɛ yɔrɔfulan ye.
tasumatigi nana.
muso nana, a ye kolonkala minɛ ka a cu ka ɲɔ bura ka a cu blen.
ko a mugura.
o ye a bɔ ka o tobi.
ale ka tasuma furno ɲun ka kɛ yaala ni o ye.
jitigi nana.
muso ye ɲɔ don kolon kɔnɔ, a ye a cu ka segin ka a cu ka kɛ to ye.
ale ye ji cɛ ni segi ye.
jukunatigi a tun be a jukɛ ra ka lu fulan, ale ju sira fo ka ale ju ban.
tasumatigi, ale kun yɛlɛla fo ka na ale sa.
jitigi, nɛnɛ ganna ale ra, ale fana sara.
n ye a sɔrɔ yɔrɔ min na, n ye a bla yen.
<h> [situlukun fila]</h> .
nsiirinin, nsiirinin.
ko muso dɔ a tun be situlu dlan ka na tulukun ɲuman nin fila dlan sa.
ko ni Alla tun ka ninw kɛ denmisenninw fila ye, Alla tora a ka masabaya la.
ka sin ka o kɛ denmisenninw fila ye.
a ka kelen tɔgɔ ko Finmaanin.
a ka kelen tɔgɔ ko Gɛningɛ.
donsokɛ dɔ taara sogo faga ka kɛ ni a ye ka kɛ ni a ye ka taga don u fɛ o ka kungo kɔnɔ.
o ka so tun be kungo kɔnɔ, ka taga don yen so kɔnɔ ko ne be ji min wa?
musokɔrɔba ko Gɛningɛ, taga ji cɛ ka na a di donsokɛ ma.
Gɛningɛ donna ka taga ji cɛ ka na ko ale be ji di donsokɛ ma.
donsokɛ ka jɔ ka kɛ o filɛ ye.
Gɛningɛ ko:
donsokɛ, jimin sɔn flen na, jimin sɔn.
e mana to Gɛningɛ filɛ la, jimin sɔn.
sanudlɔki le be Gɛningɛ la e mana to Finmaanin filɛ la, waridlɔki be Finmaanin na.
a ye ji minɛ ka a min.
la fila na, a blen taara ka taga kɛ kɔnɔgɛn ye.
a ye kɔnɔ dɔ faga.
a nana blen tugun ko a be ji min?
muso ye a fɔ ko Finmaanin, taga ji cɛ ka na di o ma.
Finmaanin taara ji cɛ ka na a ko:
donsokɛ, jimin sɔn flen na, jimin sɔn.
e mana to Gɛningɛ filɛ la, jimin sɔn .
sanudlɔki be Gɛningɛ la!
e mana to Finmaanin filɛ la, waridlɔki be Finmaanin na!
a ye ji minɛ ka a min.
a bolila ka taga a fɔ o ka dugutigi ɲɛ na:
ko denmisenninw fila be musokɔrɔba dɔ bolo kungo kɔnɔ, ko sanudlɔki be kelen na, ko waridlɔki be kelen na.
dugutigi ko ko an ka taga a filɛ.
o nana o filɛ.
dugutigi ko musokɔrɔba, e be se ka denmisenninw fila ninw di n ma?
musokɔrɔba ko ɔnhɔn!
nka o te jɔ tasuma kɔrɔ, o te to tobi.
o te jɔ tle la, o te to gan dun.
a ye denmisenninw fila minɛ ka taga ni o ye o yɛrɛ fɛ.
o ye dumunni tobi ka a di o ma, dumunni suma nin, o ye o dun.
diye o bila so kɔnɔ yen; mɔgɔ te bɔ.
o be kɛ yaalayaala ye so kɔnɔ yen.
la dɔ, dugutigi na bɔ ko ale be taga yaala ka taga kɛ yaala ye sa.
dugutigi ka musow ko a jani be aw la, aw te to tobi, bi aw na to tobi.
a taara jɔ sa ka dingɛnin fila sen ka tasuma don ko o be to tobi.
o bɛ yɛlɛla.
dugutigi nana ko denmisenninw fila do?
muso fila ninw ko o ma o yɔrɔ dɔn.
ko denmisenninw fila ninw do?
ko o ma o yɔrɔ dɔn.
dugutigi nana gada la ka taga a sɔrɔ, dungɛnin fila be yen.
tulu be o kɔnɔ.
dugutigi ye dingɛ sen ka dingɛba dɔ sen ka dunya. di ye dɛbɛ bla a kun na.
ale te dɔn ko dingɛ be yen.
di ye tasuma don dingɛ nin kɔnɔ, di ye a fɔ ko musow ko o ka na sigi a kan ko o be kuma ɲɛbɔ.
musow nana dɔrɔn ka na sigi dɛbɛ kan.
dɛbɛ wura ni o ye ka jigin fo tasuma na.
n ye nsiirinin sɔrɔ yɔrɔ min, n ye a bila yen.
<h> [Nyinjan ni Julakurun]</h> .
n ye nin de fana ye.
nin muso don.
muso fila be cɛ kelen kun.
muso dɔ be yen, o ɲin ka jan.
muso dɔ be yen, kurun be o ju la.
kurun be min ju la, fini kelen ye o sutura.
muso min o ɲin ka jan, o be kɛnɛ ma a be i ko ko lɛ be cogo di.
awa, o muso fila be cɛ kelen kun.
ni muso dɔ ni a wulila tuma min, a be taga ka taga a ka ɲɔ susu:
ɲinjan yo da kulɛlɛ !
ɲinjan te kɛ cɛ la bara ye, ɲinjan yo.
musonyinjan te kɛ cɛ la bara ye, ɲinjan yo.
ɲinjan te kɛ cɛ la bara ye.
a be to kɛ, o de ye a fɔ a sinamuso ma.
sinamuso fasara ka fasa ka fasa fo lon kelen kɛra a cɛ ye a ɲininka:
E! a ko e dun fasalen, i bɔ n kun na.
a ko e ma a ye i muso be kan ka mun fɔ n ye?
ko o ye mun ye?
a ko sini, i ka i tulo lɔ a susulikan na.
dugu jɛra.
cɛ nana ka na a ka sigilan bɔ ka taga a sigi ga kɔrɔ.
baramuso nin ye a ka ɲɔ ta ka taga a ka kolon na:
ɲinjan yo da kulɛlɛ !
ɲinjan te kɛ cɛ la bara ye, ɲinjan yo.
musonyinjan te kɛ cɛ la bara ye, ɲinjan yo ! ɲinjan te kɛ cɛ la bara ye.
a ye o de fɔ.
cɛ wulila, a taara.
o ye cɛ tɔrɔ ka a tɔrɔ fo a fɛɛrɛla ɲinjan nin na tuma min,a ko sisan, fyɛ be a fana na, ne be a ka fyɛ fɔ i ye.
a ko o ye mun ye?
a ko kurun be a ju la; ni a ye ɲinjan fɔ, i be a julakurun fɔ.
a ko o te basi ye.
a ye o fɔ muso ye tuma min, ɲinjan ye, o wulada fɛ, musonyinjan fana ye a ka ɲɔ ta ka a kɛ kolon na:
ɲinjan yo da kulɛlɛ!
ɲinjan te kɛ cɛ la bara ye, ɲinjan yo.
musonyinjan te kɛ cɛ la bara ye, ɲinjan yo.
ɲinjan te kɛ cɛ la bara ye.
- ɲinjan ka fisa julakurun ye!
ɲinjan ka fisa julakurun ye!
- jɔn ye a fɔ i ye?
cɛbakɔrɔ nafigi jɔn ye o fɔ i ye?
musonyinjan te kɛ cɛ la bara ye, ɲinjan yo.
n ye o fana ye yɔrɔ min, n ye o bla yen.
<h> [Subaga n'a denkɛ Nkolomu.]</h> .
n ye a tigɛ ka a da musokɔrɔnin dɔ la.
Subaga tun do.
ni a ye den o den wolo, a be o den bɛ dun.
o tuma, a ye dennin kelen sɔrɔ, o ye cɛ ye.
a ko a be o dun.
a ko E! ne ba, e mana den o den sɔrɔ, e be o dun. e te hali jisolibaga sɔrɔ.
ko i te a to fɔlɔ ne ka bonya dɔɔni?
a ye a to yen fo a bonyana ka taama ka ŋunuma, fo a ye den nin boloko.
a taara jamana kɔnɔ.
den nin bolila ka ba nin to yen.
a taara jamana kɔnɔ.
Ayiwa, a taara jamana kɔnɔ minkɛ, a kɛra masakɛ jamana kɔnɔ.
a ye sow san ka misiw san ka sagaw san.
Ayiwa, a ye ci sama a ba ma ko ale be na bɔ so sa.
ba nin ko Ayiwa.
ba nin ye i yɛlɛma ka kɛ bama ye ji kɔnɔ sa.
o tuma na a ye sow fɔlɔ bila ka na a ɲɛ. u nana minkɛ, ko dennin tɔgɔ ko Nkolomu.
a ye i kan to:
Nkolomu be min?
juladennin Nkolomu be min?
Nkolomu be min?
juladennin Nkolomu be min?
saga manikɛmɛ, o be Nkolomu fɛ.
misi manikɛmɛ, o be Nkolomu fɛ.
sokɛ manikɛmɛ, o be Nkolomu fɛ.
muso manikɛmɛ, o be Nkolomu fɛ!
Nkolomu te an ɲɛ!
juladennin te an ɲɛ!
Nkolomu be kɔ, juladennin Nkolomu be kɔ.
o tuma na bama nin ye u to yen. u tɛmɛnna.
misitigiw fana nana, ba nin wulila tugun.
ko Nkolomu? Nkolomu? Nkolomu?
ko Ayi, Nkolomu te n ɲɛ, Nkolomu te an ɲɛ.
juladennin Nkolomu te an ɲɛ.
Nkolomu be min?
juladennin Nkolomu be min?
Nkolomu be min?
juladennin Nkolomu be min?
Nkolomu be min?
saga manikɛmɛ, o be Nkolomu fɛ!
misi manikɛmɛ, o be Nkolomu fɛ!
sokɛ manikɛmɛ, o be Nkolomu fɛ!
muso manikɛmɛ, o be Nkolomu fɛ!
Nkolomu te ɲɛ!
juladennin Nkolomu te ɲɛ.
olw fana tɛmɛnna.
a nana se sagatigiw ma.
ko Nkolomu? Nkolomu?
ko Ayi, ko anw te Nkolomu ye.
ko Nkolomu be kɔ!
ko Nkolomu be kɔ!
juladennin Nkolomu be kɔ!
saga manikɛmɛ, o be Nkolomu fɛ!
misi manikɛmɛ, o be Nkolomu fɛ!
sokɛ manikɛmɛ, o be Nkolomu fɛ!
Nkolomu te an ɲɛ!
juladennin Nkolomu te an ɲɛ.
olw fana tɛmɛnna fo a nana se Nkolomu yɛrɛ ni a musow ma sa.
u nana, u sera Kɔba nin da la tugun.
ba nin wulila ka na ko:
Nkolomu be min?
Nkolomu be min?
juladennin Nkolomu be min?
juladennin Nkolomu be min?
sokɛ manikɛmɛ, o be Nkolomu fɛ.
muso manikɛmɛ, o be Nkolomu fɛ!
- Nkolomu ye n ye, Nkolomu ye n ye!
juladennin Nkolomu ye n ye!
juladennin Nkolomu ye n ye.
kabini o kɛra, a ye muru fori ka bama nin kan tigɛ a nana so, a ni a ka misiw ni a ka sagaw ni a ka sow.
o tuma na, mɔgɔ bɛ girinna ka na, ko E! Nkolomu nana, Nkolomu nana.
ba nin sigilen be so kɛrɛ fɛ.
ba nin ko a be kuma, a ma se ka kuma.
ba nin fana binna, ba nin sara.
o tuma na, a ni a muso ni a denw bɛ tora so kɔnɔ.
<h> [Sɛnɛkɛla min be jinɛw nanbara.]</h>
n ye a da nin na.
nin cɛ kelen dɛ kɛra.
sɛnɛkɛla ɲuman do.
a fɔra ko yɔrɔ dɔ be yen, a te sɛnɛ, jinɛw de be yen, u be mɔgɔw faga.
cɛ nin ko ale be sɛnɛ.
wulu dɔ be a bolo, o ka farin.
a ye yɔrɔ nin sɛnɛ fo a ye a kɛ foro ɲuman ye.
ni a nana i biri, ni a be sɛnɛ kɛ dɔrɔn, jinɛ be bɔ ka na.
ni u nana u be dɔnkili min da, u be cɛ ɲininka ko:
- n teri, ko i ni jɔn do, n teri?
n teri, ko i ni jɔn do, ko i ni jɔn do ?
ko i ni jɔn do, n teri?
- n teri, ne ni n ka wulu te wa?
n teri, ne ni n ka wulu do.
ne ni n ka wulu do.
ne ni n ka wulu do, n teri.
- n teri, a wele n ka a ye, n teri.
a wele n ka a ye, n teri, a wele n ka a ye, n teri.
- Ferekedebanɛgɛlensinisigi, na, na, na, na, n teri!
Ferekedebanɛgɛlensinisigi, na, na, na, na, n teri !
o tuma a ka wulu be boli ka na, o be jinɛ ninw minɛ ka a yɔrɔ bɛ farafara.
u be boli ka taga.
u tora o la fo a ye sɛnɛ kɛ fo sɛnɛ ɲɛna.
jinɛw ye teriya minɛ a fɛ sa.
don o don, ni a nana, u be na ka na a ɲininka ni min nana wulu be o jogin.
Ayiwa! a mɛnna ka mɛn ka mɛn ka mɛn.
don dɔ la, jinɛkɛkɔrɔba nana. o ko n teri, e te se ka i ka wulu nin to so wa?
a ko aa! ne ka wulu nin ye n filanan de ye, n te se ka a to so aa!
n be a ɲini i fɛ i ka a to so.
a ko Ayiwa.
a ye wulu nin minɛ ka o lasigi forokun dɔ nin na.
o tuma, a yɛrɛ tora fan dɔ nin na sa.
jinɛkɛ nana ko:
n teri, ko i ni jɔn do, n teri?
n teri, ko i ni jɔn do, ko i ni jɔn do ?
ko i ni jɔn do, n teri?
- n teri, ne ni n ka wulu te wa?
n teri, ne ni n ka wulu do, ne ni n ka wulu do, ne ni n ka wulu do, n teri.
- n teri, a wele n ka a ye, n teri!
n teri, a wele n ka a ye!
a wele n ka a ye, n teri!
- Ferekedebanɛgɛlensinisigi, na, na, na, na, n teri !
Ferekedebanɛgɛlensinisigi, na, na !
na, na, n teri!
o tuma na, wulu bolila ka na jinɛkɛ kan kari ka o faga ka o bila yen.
o tuma na, jinɛ bɛ siranna, u ye a nɛgɛn ka a nɛgɛn.
don dɔ u nana ni jinɛmuso npogotigi ɲuman ye ka na o jira a la.
o ko aa! ne kɔni be i ka baro fɛ nka ni i ma i ka wulu nin to so, an ka teriya te ɲɛ.
o tuma, a ye wulu nin bila a ka so ka da sɔgɔ.
a ye da sɔgɔ wulu da la ka na foro la, a ye da sɔgɔ wulu da la ka na foro la minkɛ, jinɛw bɔra ka na.
jinɛw bɔlen ka na, u nana a ɲininka, u ma wulu ye.
n teri, ko i ni jɔn do, n teri?
n teri, ko i ni jɔn do, ko i ni jɔn do ?
ko i ni jɔn do, n teri?
- n teri, ne ni n ka wulu te wa?
n teri ne ni n ka wulu do.
ne ni n ka wulu do, ne ni n ka wulu do, n teri.
- n teri, a wele n ka a ye, n teri.
n teri, a wele n ka a ye, a wele n ka a ye n teri.
- Ferekedebanɛgɛlensinisigi, na, na, na, na, n teri!
Ferekedebanɛgɛlensinisigi, na, na, na, na, n teri!
u gɛrɛla a la dɔɔni, dɔɔni, u ye a ɲininka ka a ɲininka ka a ɲininka...
wulu ma na, u nana cɛ nin siri ka a da ka muru ta ko u be a kan tigɛ.
u be na a kan tigɛ yɔrɔ min na, o ye a sɔrɔ wulu nin ye Kon kari.
wulu ye Kon kari minkɛ, o nana i jɔ forokun na o tuma na murutigi be taga ka segin la.
a ye a ɲininka ko:
n teri, ko i ni jɔn do, n teri?
n teri, ko i ni jɔn do, i ni jɔn do ?
ko i ni jɔn do, n teri?
- n teri, ne ni n ka wulu te wa?
n teri, ne ni n ka wulu do, ne ni n ka wulu do, ne ni n ka wulu do, n teri!
- n teri, a wele n ka a ye, n teri!
n teri, a wele n ka a ye, a wele n ka a ye, n teri!
- Ferekedebanɛgɛlensinisigi, na, na, na, na, n teri!
- Ferekedebanɛgɛlensinisigi, na, na, na, na, n teri!
wulu bolila ka na a sɔrɔ sa:
murutigi be a fɛ ka a kan tigɛ.
wulu ye murutigi bɔ ka a bin ka a faga.
a ye o faga minkɛ, a ye a ɲin kɛ ka fu nin bɛ tigɛ ka a bɔ wulutigi la sa.
o tuma, a wulila ka i sigi.
a ɲɛmanjɔlen minka a ye wulu nin min, u tagara so.
kabini o kɛra, ni bɛ ko ko yɔrɔ min man ɲi, o be ye ka o to yen.
ni i ma o ye ka o to yen i malo be a la.
n ye o ye yɔrɔ min, n ye o bila yen.
<h> [U fa sara, u ba sara, u be kungo kɔnɔ]</h> .
n ye a da nin na.
nin kɛra cɛ dɔ ye ani muso dɔ ye.
u fa sara ka u ba sa ka u ka kabila bɛ sa.
dugumɔgɔ bɛ nana bla u la.
kelen tɔgɔ ko Mamadu, kelen tɔgɔ ko Awa.
u wulila ka taga fo kungo kɔnɔ ka fara bɛ la ka taga fo kungo kɔnɔ.
muso be tobili kɛ a kɔrɔkɛ ye.
musokɔrɔnin dɔ taara bɔ u kan yen.
o tagara a fɔ masakɛ ye:
ko EE an ka mɔgɔ minw fa sara, u ba sara, ko u be kungo kɔnɔ koyi!
a tagara u nɔ fɛ, masakɛ tagara ko a be dɔ nin furu.
u ye kɛlɛbolo wuli ko u be taga u minɛ ka na ni u ye.
u tagara.
Awa ye u natɔ ye, kɛlɛbolo natɔ ye, o ye Madu wele ko:
n kɔrɔ Madu, Madu Sere, n kɔrɔ Madu, Madu Sere!
kɛlɛ be na, Madu Sere!
masakɛlɛ be na, Madu Sere.
- n dɔgɔ Awa, Awa bana, n dɔgɔ Awa bana, ton ta ka na, Awa Bana!
ton ni kala ta ka na, Awa bana, n ka cɛw kɔda, n ka cɛw ɲɛda, Awa bana.
o ye kala ta ka u bon ka u bon ka olw bɛ sen kari.
a ye mɔgɔw wɛrɛ bila ka na.
o fana kɛra o cogo la.
musokɔrɔnin dɔ nana, ko n fa Masa, n ba Masa, ne bila san nin na ka taga.
musokɔrɔnin tagara ka taga ko EE Awa, jaa! masakɛ nin ye aw yɔrɔ dɔn tugun.
ko a ye anw yɔrɔ dɔn dɛ?
ko dɛgɛ nin filɛ nin ye, i ka o minɛ, i ka i sɔn suma.
a nana ni dɛgɛ ye.
Awa Bana nana dɔrɔn ka dɛgɛ nin yɛlɛma yɔrɔ wɛrɛ la ka dingɛ sen ka dɛgɛ kɛ a kɔnɔ ka flen di a ma ka dɛgɛ wɛrɛ ta ka a di Madu ma.
musokɔrɔnin tagara, ko n fa Masa, n ba Masa, ko kɛlɛ wɛrɛ bila ka taga.
ni i ye kɛlɛ nin bila ka taga, a ye dɛgɛ min nɛnɛ u be taga a sɔrɔ, a sara, a sunɔgɔra.
u ye kɛlɛbolo wɛrɛ bila tugun ka taga.
Awa Bana ye u natɔ ye.
a ko:
n kɔrɔ Madu, Madu Sere, n kɔrɔ Madu Sere!
kɛlɛ be na, Madu Sere!
masakɛlɛ be na, Madu Sere.
n dɔgɔ Awa, Awa bana, n dɔgɔ Awa bana, ton ta ka na Awa Bana!
ton ni kala ta ka na, Awa bana, n ka cɛw kɔda, n ka cɛw ɲɛda, Awa bana.
o ye olw fana bɛ faga ni kala ye.
ka dɔw sen kari, ka dɔw faga.
masakɛ ko ee! musokɔrɔnin, ko e ma a fɔ ko u sunɔgɔra.
musokɔrɔnin tlala tugun ka taga.
ka dɛgɛ wɛrɛ susu ka kɛnkɔnɔ kɛ o kɔnɔ ka taga.
Awa tagara fini ko. ko a di a kɔrɔkɛ ma.
a sunɔgɔra ka a keleku ka a da.
Awa nana ko EE musokɔrɔnin fɔra ne kɔ nka a ye mago sa ka kasi ka kasi.
dugumasa ye kɛlɛbolo wɛrɛ bla ka na a nɔ fɛ.
Awa nana, a ye kɛlɛbolo natɔ ye.
a ye donkili da tugun, a ye i bolo da i kun.
ko:
n kɔrɔ Madu, Madu Sere, n kɔrɔ Madu Sere!
kɛlɛ be na, Madu Sere!
masakɛlɛ be na, Madu Sere.
a ma kuma.
a ye a fɔ ka a fɔ.
a ma kuma.
u nana ni so ye ka a ta ka a yɛlɛn so kan ka taga ni a ye.
n ye o ta yɔrɔ min, n ye o bila yen.
<h> [Dennin min ye a dɔgɔkɛnin bila]</h> .
n ye a da nin na ni dennin kelen ni nin cɛnin kelen na.
u fa sara ka u ba sa ka a ni a dɔgɔkɛnin fila to so kɔnɔ.
fa satɔ ko a ma, a ko kɔrɔmuso tɔgɔ ye Nantɛnɛn.
a ko Nantɛnɛn, ni i ye cɛ sɔrɔ kana taga ka i dɔgɔnin to.
a ko i ni a ka taga ɲɔgɔn fɛ.
mɔgɔ te aw bolo yan.
ba satɔ ko, a ko n be sa, ni n sara, kana taga yɔrɔ rɔ ka i dɔgɔnin to.
ni i ye cɛ sɔrɔ, i ni i dɔgɔnin ka taga.
i cɛ ka i ni i dɔgɔnin mara.
mɔgɔ te aw kɔ yan.
Ayiwa, fa ni ba sara.
Nantɛnɛn nana kɛ npogotigi belebele ye.
cɛ dɔ nana bɔ a nɔ fɛ ka Nantɛnɛn furu.
Nantɛnɛn furulen, dɔgɔnin ye i kan to a ma:
a ko an ka taga ɲɔgɔn fɛ.
a ko i te taga n nɔ fɛ.
a ko an ka taga ɲɔgɔn fɛ, baba ye a fɔ an ka taga ɲɔgɔn fɛ, ma ye a fɔ an ka taga ɲɔgɔn fɛ, baba ye a fɔ an ka taga ɲɔgɔn fɛ.
a ko i te taga ne fɛ.
a ko an ka taga ɲɔgɔn fɛ, ma ye a fɔ an ka taga ɲɔgɔn fɛ.
a ko i te taga n fɛ.
a ye a ka minɛw ɲun.
dɔgɔnin ye a filɛ.
dununyɔrɔ te a bolo.
dɔgɔnin wulila.
a wulila ka tugu kɔrɔmuso kɔ.
u be taga.
a ye i kɔ filɛ ka dɔgɔnin lajɛ.
a ye minɛw jigin ka na dɔgɔnin minɛ ka dɔgɔnin ci ka a ci ka a ci ka a bila.
dɔgɔnin ye kasi la, o ye boli la.
dɔgɔnin ye dɔnkili min fɔ aw ka a fɔ, n ka a mɛn.
dɔgɔnin ye i kan to a ma ko:
Nantɛnɛn n kɔnɔ dɛ Nantɛnɛn!
n kɔrɔmuso Nantɛnɛn n kɔnɔ dɛ Nantɛnɛn !
san finnen kɔrɔn na Nantɛnɛn!
safinyɛ finnen kɔrɔn na Nantɛnɛn!
o na ne gosi bi Nantɛnɛn!
Suruku kasilen Nantɛnɛn!
o nana ne minɛ bi Nantɛnɛn!
Jara de be kasi la Nantɛnɛn, o nana ne minɛ bi le Nantɛnɛn!
Nantɛnɛn, n kɔnɔ dɛ, Nantɛnɛn!
n kɔrɔmuso Nantɛnɛn n kɔnɔ dɛ Nantɛnɛn!
a ko n te i kɔnɔ!
i te taga n fɛ n cɛ bara.
segin yen i ka sa!
a ye i jigin ka na a minɛ ka a ci ka a ci ka a ci.
a seginna, a kulera, a bolila a kɔ.
u sera kungoba kɔnɔ.
a ye bere ta yen ko a be a faga.
a bolila ka i jɔ.
a kulera, a kɔ:
Nantɛnɛn n kɔnɔ Nantɛnɛn !
n kɔrɔmuso Nantɛnɛn n kɔnɔ Nantɛnɛn !
san finnen kɔrɔn na Nantɛnɛn !
sanfinyɛ finnen kɔrɔn na Nantɛnɛn!
o na ne gosi bi Nantɛnɛn !
Suruku kasilen Nantɛnɛn!
o nana ne minɛ bi Nantɛnɛn!
Jara de be kasi la Nantɛnɛn!
o nana ne minɛ bi le Nantɛnɛn!
Nantɛnɛn, n kɔnɔ Nantɛnɛn!
n kɔrɔmuso Nantɛnɛn, n kɔnɔ Nantɛnɛn!
a ko n te i kɔnɔ.
a ye bere bila.
a bolila, a tagara i jɔ jala kɔrɔ.
ja! jinɛw be jala nin na.
jinɛmuso jiginna ka cɛnin ta ka a yɛlɛn jala bala.
kɔrɔmuso ye i kɔ filɛ, a ko:
payi, waraw ye i minɛ !
i lafiyara, a ko i tun te taga ne fɛ.
ja! jinɛw ye a ta.
cɛnin lamɔna jinɛw bolo.
a be san saba bɔ ka na kɛ cɛninkɛ mɔgɔ ye.
jinɛw jiginna ka sokala dla ka cɛnin bila dugu ma dugu fila ni ɲɔgɔn cɛ.
ale tagara a cɛ bara.
cɛ ka fɛnw banna, sɛgɛn be ɲini ka a faga fo a ye npogo don.
cɛnin ka ɲɔ ɲɛna.
ale ko n ka taga nin dugu la, n ka taga dumunni ɲini bi, walasa o tigi be hinɛ n na ka hali bunin di yan.
n ka na a fin ka a di n denw ma.
ja! o ye cɛnin ka bugu ye.
ale tagara.
cɛnin ɲɛ dara a kan yɔrɔ min, a yɛlɛla, a ko nin ye n kɔrɔmuso ye.
ko npogo ye min ju la, ne kɔrɔmuso do!
ko jɔnw, a ye wuli, aw ka ji goniya!
aw ka fini siri a la!
aw ka a ko!
aw ka tobili kɛ ka a di a ma.
olw ye baara bɛ kɛ a ye.
a tilenna yen, a ma a dɔn a dɔgɔnin do.
ayiwa jeliw sigilen be.
cɛnin nana i madon a ka jelikɛ la, a ko:
nin ye n kɔrɔmuso ye min ye n gosi.
a ko ni wulada sera, n be foli di a ma ka balo kɛ a kun.
a ko i be ngɔni ta, i be i sigi a kɛrɛ fɛ.
i be dɔnkili da, a ye n gɛn ni dɔnkili min ye, n be a fɔ i ye, i ka a fɔ a ye.
a ko a ye n gosi tuma min, n ye n kan to a ma:
Nantɛnɛn n kɔnɔ Nantɛnɛn!
n kɔrɔmuso Nantɛnɛn, n kɔnɔ Nantɛnɛn!
san finnen kɔrɔn na Nantɛnɛn!
sanfinyɛ finnen kɔrɔn na Nantɛnɛn!
o na ne gosi bi Nantɛnɛn!
Suruku kasilen Nantɛnɛn!
o na ne minɛ bi Nantɛnɛn!
Jara de be kasi la bi le Nantɛnɛn!
o na ne minɛ bi le Nantɛnɛn!
Nantɛnɛn n kɔnɔ Nantɛnɛn!
n kɔrɔmuso Nantɛnɛn n kɔnɔ Nantɛnɛn!
a ko e ka a d a ye, a hakili be jigin.
Ayiwa, Alla ye a kɛ wulada sera.
a ko n be taga so, denmisɛnw be n kɔ.
dɔgɔnin ye ɲɔ kɛ a kun ka fɛn bɛ di a ma.
a ma dɔgɔnin dɔn.
a ɲuntuma na, jelikɛ ko a ma:
a ko na i sigi an ka baro kɛ...
a nana i sigi jelikɛ kɛrɛ fɛ.
jelikɛ ye a ka ngɔni ta:
Nantɛnɛn n kɔnɔ Nantɛnɛn!
n kɔrɔmuso Nantɛnɛn n kɔnɔ Nantɛnɛn!
san finnen kɔrɔn na Nantɛnɛn!
sanfinyɛ finnen kɔrɔn na Nantɛnɛn!
o na ne gosi bi Nantɛnɛn!
Suruku kasilen Nantɛnɛn!
o na ne minɛ bi Nantɛnɛn!
Jara de be kasi la Nantɛnɛn!
o na ne minɛ bi le Nantɛnɛn!
Nantɛnɛn n kɔnɔ Nantɛnɛn!
n kɔrɔmuso Nantɛnɛn n kɔnɔ Nantɛnɛn!
a ko nin ye n dɔgɔnin ka dɔnkili ye.
fɔlɔ mɔgɔw tun be maloya:
a yɛlɛmana ka a kɛ limɔgɔba ye ka taga kungo kɔnɔ.
n ye o sɔrɔ yɔrɔ min, n ye o bila yen.
<h> [Filaninw min tun ye sanji dlan.]</h>
nin ye filaninw ka ko ye.
mɔgɔ fila don.
u fa sara, u ba sara.
u fa salen, u ba salen, u be dugu min kɔnɔ, o ye u gɛn ka bɔ o kɔnɔ.
o taara ka taga yɛlɛma wulaba kɔnɔ.
o wulaba, o be yen dɔrɔn.
dugu min ye o gɛn ka bɔ yen o tɔgɔ ko Dugufinnin.
ni san finna tuma min, filaninw te kɔrɔtɔ dɛ, ni san finna mɛrrr! filaninw be bɔ.
u be a fɔ ko:
san kana na, san kana na Dugufinnin!
san kana na Dugufinnin gosi, Dugufinnin!
an ba salen Dugufinnin, an ma Dugufinnin ɲɔ dun, Dugufinnin!
an fa salen Dugufinnin, an ma Dugufinnin ɲɔ dun, Dugufinnin!
san ka na yɔrɔ wɛrɛ Dugufinnin!
san kana na Dugufinnin gosi, Dugufinnin!
san fin o be tɛmɛn.
o de tora ten ka to ten.
ni u hakili be a la ko san be na, filaninw fila ni u nana ka na nin fɔ dɔrɔn, o san be taga.
o tora o de la.
donsokɛ dɔ be yen.
a taara a la.
a be bɔ wulaba kɔnɔ, a nana ka a sɔrɔ san finna tugun ka taga ka bin kɔgɔjiju la ka bila fo sahelijiju la ka bɛ kɛ sanba fin ye.
o finyɛ ye wulili daminɛ.
filaninw fila ninw bɔra yiriwo kɔnɔ u nana i jɔ ka i ɲasin kɔrɔn fɛ ko:
san kana na, san kana na Dugufinnin!
san kana na Dugufinnin gosi, Dugufinnin !
an ba salen Dugufinnin, an ma Dugufinnin ɲɔ dun, Dugufinnin.
an fa salen, Dugufinnin, an ma Dugufinnin ɲɔ dun, Dugufinnin!
san ka na yɔrɔ wɛrɛ Dugufinnin!
san kana na Dugufinnin gosi, Dugufinnin !
o san fin fana tɛmɛnna.
o tɛmɛnnen tuma min, donsokɛ o ye a ye tuma min, o ye a kun dɔn.
o taara.
a donna dugu kɔnɔ tuma min, a ko dugutigi, i be fɛrɛ o fɛrɛ kɛ, a ko ni i ma fɛrɛ kɛ ka na ni filaniw ye so kɔnɔ, a ko ji te na Dugufinnin.
a ko mun ye a ko?
a ko san fin o san fin, ni a be bin na, ni bɛ be kan ka boli ka bɔ wula kɔnɔ ko sanji kana u gosi, a ko ni a be kɛ finyɛ gansan ye, a ko filaninw nɔ don.
a ko hɛn!
a ko yo!
a ko filaninw min gɛnna, a ko o kɛra kamalenkɔrɔ belebele ye.
a ko bi wula la, ne ni e be taga ɲɔgɔn fɛ wula kɔnɔ.
u taara ka taga wula kɔnɔ ka taga i da yiri kɔrɔ.
san finna tugun mɛrr!
o san finnen tugun dugutigi yɛrɛ ye i kan to:
a ko sisan an ka taga so.
a ko nin be kɛ ji ye!
a ko a te kɛ ji ye.
a ko nin be kɛ ji ye !
a ko a te kɛ ji ye.
o san finnen tuma min, sanfinyɛ wulila tuma min, filaninw bɔra tuma min, u ko:
san kana na, san kana na Dugufinnin!
san kana na Dugufinnin gosi, Dugufinnin!
an ba salen Dugufinnin, an ma Dugufinnin ɲɔ dun, Dugufinnin!
an fa salen Dugufinnin, an ma Dugufinnin ɲɔ dun, Dugufinnin!
san ka na yɔrɔ wɛrɛ Dugufinnin!
san kana na Dugufinnin gosi, Dugufinnin !
o sanfinyɛ tɛmɛnna tugun.
o kɛlen, dugutigi ye o kun dɔn.
a nana dugu kɔnɔ ka dugu jɔn, a hɔrɔn, a numu, a ɲamakala ka bɛ lajɛ ka taga wula nin kɔnɔ ka se sira ma.
u selen sira ma tuma min, u ye sirawoba ye.
filaninw be o de la.
a taara ko filaninw ka jigin so!
filaninw ko ko u te jigin so.
ko kabini u fa sara, u ba sara, u ma Dugufinnin ɲɔ dun, u ma Dugufinnin ji min, u ma Dugufinnin ga ye.
u ka fara u la!
u ye fɛɛrɛ bɛ kɛ sa ka filaninw nɛgɛn fo Alla nana a kɛ, u nana so.
u nalen so kɔnɔ tuma min, u ye misiw faga u ye ka musow ta ka u di u ma.
filaninw bɔra ka i ɲasin kɔrɔn na ko:
san ka na, san ka na Dugufinnin!
san ka na Dugufinnin kɔnɔ!
an ba salen Dugufinnin, an ye Dugufinnin ɲɔ dun, Dugufinnin!
an fa salen, Dugufinnin, an ye Dugufinnin ɲɔ dun.
san ka na, san ka na, Dugufinnin !
san ka na Dugufinnin gosi, Dugufinnin!
kabini o kɛra, sanji nana ka na ka na ka na ka kɔw fa, ka baw fa, ka ko bɛ kɛ fo mɔgɔw yɛrɛ ko ko u siranna jiko la.
n ye o fana ta yɔrɔ min, n ye o bila yen.
<h> [basinamuso ni walidennin.]</h>
Ntalen.
n ye nin da nin dennin de la.
a fa sara, a ba sara ka a tɔ to a basinamuso ye.
a basinamuso ni a ye tobili kɛ, a be a sigi.
a be a fɔ a yɛrɛ den ma o ka a tɛgɛ ko ji fɛ, a be a fɔ a waliden ma a ka taga a tɛgɛ ko tulu banga.
o be taga tɛgɛ ko tulu banga.
a be a fɔ ko u ka taga i sigi tle la.
ni min jara o be dumunni kɛ.
a den, o tɛgɛ be ja tuma min, o be na ka na i sigi dumun na ka dumunni kɛ fo ka fa.
ni a fara, waliden, o te dumunni kɛ.
o be wuli ka taga wula kɔnɔ ka taga kɛ yiridendumun ye.
fo don kelen kɛra a ye a bla ka taga ɲugukari la.
waliden wulila ka taga ɲugukari la.
a ye ɲugu kari fo a ka flen fa.
a ye tɔrɔsunba ye.
tɔrɔsun a dennen be, a den ka di a be i ko di be cogo min.
dennin yɛlɛnna yiri la, a ye tɔrɔ nin dumun ko kɔngɔ be a la.
a ye tɔrɔ nin dun ka a dun ka a dun.
tɔrɔ karitɔ sa, dɔ tlara dennin ma ka bin ɲuguflen kɔnɔ ka taga fo ɲugujɛju la.
den jiginna, a nana so.
a ye ɲugu di a basinamuso ma.
a ɲugu tigɛtɔ, a ye tɔrɔ ɲimi, a ye dɔ ta ka a bla a da la.
a ka di ka tɛmɛn di kan.
a ye dennin wele, a ko na yan.
a nana.
a ko fɛn dɔ be n da rɔ, a ko a bɔ n ye dɛ!
a ye a da yɛlɛn.
dennin ye a bolo don yen.
a ye a ɲin sigi a kan.
a ko i ye nin tɔrɔ bɔ yɔrɔ min, e ni nin nana, nin tɔrɔ de a ka di i ko di, i ye a bɔ tɔrɔsun min na, f'i ka taga n tɛgɛ sigi a kan.
a ko ma, n bolo bla !
a ko an be taga ka taga tɔrɔsunyiri la.
u tugura o ɲɔgɔn fɛ ka taga fo nin tɔrɔsun na.
a ko tɔrɔ flɛ.
a ye tɔrɔ yira muso la.
muso yɛlɛnna ka i sigi tɔrɔbaron na.
kabi a kariyɔrɔ min, a ko tɔrɔ ma:
i mayɛlɛn o tɔrɔ !
i mayɛlɛn fantan ye o tɔrɔ!
i mayɛlɛn bantan ye o tɔrɔ!
ko dɔ tɛgɛ ko ji la o tɔrɔ!
ko dɔ tɛgɛ ko tulu la o tɔrɔ!
ni min jara min ɲɛ o tɔrɔ!
a ko e be dumunni kɛ!
tɔrɔ ye yɛlɛn ka yɛlɛn ka yɛlɛn fo a taara san fɛ.
muso nin a te se ka jigin.
dennin be dɔnkili la dɔrɔn:
i mayɛlɛ o tɔrɔ!
i mayɛlɛn fantan ye o tɔrɔ!
i mayɛlɛn bantan ye o tɔrɔ!
ko dɔ tɛgɛ ko ji la o tɔrɔ!
ko dɔ tɛgɛ ko tulu la o tɔrɔ!
ni min jara min ɲɛ o tɔrɔ!
a ko e be dumunni kɛ!
tɔrɔ be kan ka i mayɛlɛn fo a taara san fɛ, a be ɲini ka maga kabakolo la.
a ye i kun biri ka waliden maflɛ. a ko e n den!
a ko i den te ne ye.
ne ba sara ka n to e bolo.
ne fa sara ka n to e bolo.
i be i den tɛgɛ ko ji la ka ne tɛgɛ ko tulu la.
ni min jara min ɲɛ, o be dumunni kɛ.
o dun nɔ, sisan ne taara so.
e be yan fo Alla ka fonisireya.
a tora tɔrɔsun san fɛ.
a kɛnyɛra ka jigin.
dennin ma a lajigin.
dennin taara so kɔnɔ.
a taara so kɔnɔ tuma min, a taara ka don du kɔnɔ ka i da.
dugu jɛlen, a taara ka taga se dugutigi fɛ.
a ye dugutigi wele.
a ko hɔn! ko te kɛ dugu kɔnɔ ni dugutigi ma bɔ a kalan ma?
a ko A! an ba de, a taara yɛlɛn yiri la, yiri ni a yɛlɛnna san fɛ.
a ko o dun nɔ, ne be na ka na ka cogoya fɔ yen.
dugumɔgɔ bɛ ye dalajɛ ka taga yiri nin na ka fin bɛ kɛ ka jɛ kɛ ka dɛsɛ kolokoloto.
n ye o ye yɔrɔ min, n ye o bla yen.
<h> [Cɛnin jugu ni jelikɛ.]</h>
n ye a tigɛ ka a da nin cɛnin na.
cɛnin fana ka jugu, a ka jugu.
dugu bɛ ye a ka juguya dɔn.
jamanamɔgɔ bɛ ye a dɔn.
o tuma, a te mɔgɔ sɔn dumunni na, a te mɔgɔ sɔn foyi la.
Ayiwa! a fa ye ko bɛ kɛ a ka juguya dabila a ma sɔn.
jelikɛ dɔ fana ye o mɛn tuguni.
o ye a ka ntaman ta.
o den nin tɔgɔ ko ko Banba.
kabini jelikɛ ye dugu kun ye, a ye ntaman ta sa, a be a la:
dɛrɛkutu dɛndɛn fili ma Banba kunaya!
dɛrɛkɛtu dɛndɛn fili ma Banba kunaya!
dɛrɛkɛtu dɛndɛn fili ma Banba kunaya!
fo a sera cɛnin ka so.
a sera cɛnin fɛ yen.
cɛnin ye ji sɔli ka a di a ma.
jelikɛ ma sɔn a la.
a ye dumunni di a ma.
a ma a sɔn.
a tagara a fa ka so foni ka na di a ma.
a ma a sɔn.
a ye i kan to o la, ko:
n fa ni n baw yo!
ne ye mun kɛ jeli la?
jeli ko Banba kunayaa.
n ye ji di jeli ma.
jeli ko Banba kunayaa.
ka so di jeli ma.
jeli ko Banba kunayaa.
ka misi di jeli ma.
jeli ko Banba kunayaa.
dɛrɛkɛtu dɛndɛn, fili ma Banba kunaya.
fa ni baw yo!
n ye mun kɛ jeli la?
jeli ko Banba kunaya, ka ji di jeli ma, jeli ko Banba kunayaa.
dɛrɛkɛtu dɛndɛn fili ma Banba kunayaa.
o tuma, jelikɛ ye a fɔ ko:
i ka jugu, ko jamanamɔgɔ bɛ ye a fɔ ko i ka jugu.
o tuma ne fana ye ntaman ta, ko ne be na i kɔrɔbɔ.
n dun n ye a sɔrɔ i te o cogo la:
i ye di ji di ne ma ka dumunni di yan, ka i fa ka misi di yan ka so di yan.
ɔ! ni i sera ka dɔ bɔ juguya nin kɔni na, a be diya ne jelikɛ ye.
ne wulikun de tun ye o ye ka na i kɔrɔbɔ, nka n ye a sɔrɔ i man jugu blen.
kabini o kɛra o cɛnin fana ko ko a te juguya kɛ blen, ko a ye juguya bila.
n ye o ta yɔrɔ min, n ye o fana bila yen.
<h> [cɛnin karatɔ]</h>
n ye a da cɛnin fila la:
cɛnin kelen ani a ba dennin kelen.
u filaninw de tora.
Alla nana u filanin di fa ni ba ma.
fa ma dɔ wɛrɛ sɔrɔ, ba yɛrɛ ma dɔ wɛrɛ sɔrɔ, u mɔgɔnin fila kɔ.
fa nana i kan to a ma, a ko Cɛninkisɛma.
kɔrɔkɛ tɔgɔ tun ye Cɛninkisɛma.
dɔgɔnin tɔgɔ tun ye Daramanin.
a ko Cɛninkisɛma, ni ne sara, ne be Alla deli ka kira deli, i ka Daramanin lakuru.
ko aw filanin do, aw si kana si janfa dɛ.
ni min ye min yanfa, o tigi be to a la.
a yɛrɛ ɲɛ ye dugu la, dugu man ɲi.
Ayiwa, ba fana nana a kɛ o cogo la.
ba be na sa, ba ko:
Cɛninkisɛma, i ka Daramanin kɔlɔsi, aw mɔgɔnin fila do, aw si kana si sɔsɔ.
ni aw ye ɲɔgɔn sɔsɔ...
aw yɛrɛ ɲɛ be dugu nin na, dugu nin cogo man ɲi.
ni aw ye ɲɔgɔn sɔsɔ, aw be na to a la.
i mana basa faga i ka i dɔgɔnin sɔn, i mana kɔnɔnin faga i ka i dɔgɔnin sɔn.
anw bɛ satɔ do ka aw fila to ɲɔgɔn bolo.
Alla ye a kɛ o fɔ ma mɛn, fa banna, ba banna ka u filanin to.
Ayiwa, u filanin tora.
dugumasa ko ko u te to ale ka dugu kɔnɔ.
musokɔrɔnin ko ale be se ka u lakuru, u filanin, u ka taga i da ale dennin fɛ, ale na u labalo sani u ka ko dɔn.
kɔrɔkɛ ye i kan to dɔgɔnin ma:
musokɔrɔnin nin ko ko an ka taga a bara, e be taga wa?
dɔgɔnin ye i kan to:
ko an te to an fa ka so yan?
bɛ ye anw tɔgɔ mɛn, e sɔn ma ɲi.
ni an tagara yen, ni i te tinyɛni kɛ, an fa salen, an ba salen, olw nana an faga yan sa dɛ.
a ko i te bɔ yen wa?
an ka taga nin musokɔrɔnin kunango bara dɛ, nin musokɔrɔnin ta tinyɛnen.
ni n tagara a ka so, n be min kɛ a la a be a ye.
a tagara.
musokɔrɔnin ye ji goniya, ka u filanin ko ka a denw ko.
cɛnin wulila ka i fa kini na ka i fa musokɔrɔnin ka sogo la.
murunin be a kun ka o murunin ta ka musokɔrɔnin den fila sunɔgɔbagatɔ kan tigɛ ka boli ka bɔ.
dɔgɔnin ko an tora a la bi:
i ye musokɔrɔnin den fila bɛ kan tigɛ.
sini sɔgɔma, ni an yera, ko an be faga dɛ.
a ko jɔn be an ye?
i kun ta ka na an ka taga.
a tagara ni dɔgɔnin ye, a tagara se dugumasa ka dugu kɔnɔ.
a ko cɛnin karatɔ, i te to ne ka dugu kɔnɔ.
e ye mɔgɔfagala ye, aw ye aw fa dun ka aw ba dun.
musokɔrɔnin wɛrɛ be yen, o ye numunmuso ye.
a ko ni i ye ninw nakuru, baraji be i la.
dɔgɔnin ye i kan to a kana an nakuru dɛ:
a ko ni a ye an nakuru, ne kɔrɔkɛ man ɲi.
a ko o! ni ne man ɲi, an na lakurun yan.
a ko sɔn si te anw ma, numunkɛ, anw ka ɲi.
numunkɛ ye a mara, a ye tile saba kɛ.
a ko numunkɛ fɛn min kelen:
miseli kelen dla ka a di yan, n be n ka bɔrɔ kala.
numunkɛ ko hum miseli dlalan ka suman, i to n ka nɛgɛ nin tɔ laban.
Ayiwa, a ye sisan sisɛ ta ka bɔrɔ kala.
a ko numunkɛ, karimurunin dla ka a di yan.
numunkɛ ye o dlan ka a di a ma.
a ko numunkɛ, binyɛnin dla ka a di yan.
numunkɛ ko hum a ko Cɛninkisɛma, n te binyɛ dla masɔrɔ.
a ko n sɛgɛnnenba do, n sira n ɲɛna su rɔ.
numunkɛ ye i da, o ye i da ko a mana kunun, ko a be binyɛ dla ka a di a ma.
Cɛninkisɛma a ye numunkɛ ka binyɛ ta ka o don faga la ka tasuma fyɛ ka binyɛ nin bilen ka a bilen ka a bilen.
binyɛ bilenna a sago la tuma min, a ye numunkɛ dalen lajɛ, ka a dɔgɔnin lajɛ.
dɔgɔnin ko kana a sɔgɔ dɛ.
a ko n be a sɔgɔ sisan, ne be a sɔgɔ sisan, n be a sɔgɔ sisan.
a ye binyɛ nin fosi ka numunkɛ dalen jurɔtaw sɔgɔ puru! ka numunkɛ faga ka wuli ka boli.
dɔgɔnin ko a ko E! anw tora a la bi tuguni i ye numunkɛ kɔkili sɔgɔ !
anw na sa bi dɛ.
dugumɔgɔw ye u gɛn ka u gɛn ka u gɛn u ma sɔrɔ, a tagara.
kɔnɔba jiginna ka bɔ san fɛ.
o nana a ta ka yɛlɛn ni a ye san fɛ a ni a dɔgɔnin ka taga u bila banankuncɛ ma.
dugumɔgɔw ɲɛ be u la, u te u sɔrɔ.
Ayiwa, u be o banankuncɛ ma.
dugumɔgɔw ye u ɲini.
u ma se ka u sɔrɔ minkɛ, u ye numun nabɔ ko ka banan tigɛ ko ka o bin ko walasa u be u minɛ.
u ye ka banan tigɛ, u ye ka banan tigɛ.
kɔnɔba ye i yɛlɛma ka i kɛ basa ye ka don bananju kɔrɔ.
o be bananju kɔrɔ.
ni banan ko ko a be bin, basa nin be a fɔ kɛrrr!
banan be nɔrɔ a nɔ na.
ni u seginna, u ye a tigɛ, u ye a tigɛ, ni banan ko a be bin, basa nin be a fɔ kɛrr!
banan be nɔrɔ a nɔ na.
a ko dɔgɔnin ma:
n be basa nin minɛ sisan ka a faga, a ko basa nin ye an tɔrɔ.
a ko ni basa min bɔra yen sisan banan nin na, u be a tigɛ ka a bin ka an minɛ:
o ka fisa an ma nin ye.
dɔgɔnin ko i kana basa nin faga, a ko basa nin ka ɲi.
a ko basa nin ye min kɛ an na nin ye o bɛnna dɛ.
a ko kana basa minɛ.
a ko ne be a minɛ.
a ye basa nin minɛ comin!
a ye basa nin kan tigɛ ka o su fili dugu ma.
u ye banan tigɛ.
banan be na bin yɔrɔ min na, Alla ye a kɛ kɔnɔba, o nana u ta san fɛ.
a ko hum, a ko n dɔgɔ ne be na kɔnɔba kaman kari.
kɔnɔba ye an tɔrɔ, ni n ma kɔnɔba nin faga kɔnɔba nin ye an se min ma nin ye...
a ko a te se ka laban.
an fa ma an kalifa a la, an ba ma an kalifa a la, Alla be hinɛ an na ka a da mun kan?
dɔgɔnin ko e n kɔrɔ, a ko i te o dɔw to yen sa walasa an be kisi.
a ko e mana nin bɛ faga, ko an na kɛ yekofila ye yan bi dɛ.
a ko hali ni o kɛra, ni i ye n sɔsɔ sisan, an fa satɔ ma a fɔ anw si kana si sɔsɔ.
a ko o ye tinyɛ ye.
an ba satɔ ma a fɔ anw si kana si sɔsɔ?
a ko o ye tinyɛ ye, e ɲɛ be e de kɔnɔ.
Ayiwa, a ye kɔnɔba kaman kari, kɔnɔ binna ni u ye.
kɔnɔba binna ni u ye yɔrɔ min, cɛkɔrɔba dɔ be yen.
o bolila ka taga a fɔ dugu kɔnɔ ko Cɛninkisɛma ni a dɔgɔnin bila kungo kɔnɔ ko u ka taga a minɛ.
Ayiwa, dugutigi ye mɔgɔw labɔ ka na u minɛ ka taga ni u ye fɛrɛ rɔ.
ko u be u kan tigɛ.
u tagara fɛrɛ rɔ tuma min na kantigɛli kama, ayiwa, a be na min kɛ, e be o dɔn.
Ayiwa, a ye i kan to dɔgɔnin ma:
sisan an bena faga.
ni an fagara dun, a ko cogo di?
dɔgɔnin ko a ko hum ni ne kɔni fagara e de ye ne se fagali ma.
fɛn o fɛn ɲɛna an ma, i ye o bɛ tinyɛ.
a ko o tuma na, ne be mun wɛrɛ kɛ?
Ayiwa, u nana ka na u da ko u be u kan tigɛ.
Ayiwa, ntori ye i kan to dugukoloju kɔrɔ, a ko:
hun Mansa tannan, nin kɛra ko kura ye !
hun Mansa tannan, nin kɛra ko kura ye !
wulu bɛ be kɛ sɛlɛdatigɛla ye, o ye duniya na ko kɔrɔ ye!
shiyɛ bɛ be kɛ sɛlɛdatigɛla ye, o ye duniya na ko kɔrɔ ye.
mɔgɔ kɛtɔ sɛlɛdatigɛfɛn ye, jasere ko jugu sere, jasere mɔgɔkɔrɔbalu, jasere ko jugu sere !
masakɛ ko, a ko a ye ninw bila han, ninw te mɔgɔ gansanw ye:
san be kuma, dugu be kuma, ninw te se ka faga ne ka dugukolo kan yan.
ninw te se ka faga ne ka dugukolo kan yan.
o ye u bila, u wulila.
a ko dɔgɔnin ma, a ko n be ntori nin ɲini, ka a sen ka a faga.
ntori nin ye an tɔrɔ.
a ko a ma a bɔ a ye, mɔgɔ ma a fɔ a ye ko a ka an tila bolo la.
dɔgɔnin ko, a ko e n kɔrɔ, i te ntori nin to yen sa?
i te ntori nin to yen sa?
mɔgɔ mana ɲɛ an ma, i na a faga.
basa mana ɲɛ an ma, i na o faga.
kɔnɔ mana ɲɛ an ma, i na o faga .
fɛn o fɛn mana ɲɛ an ma, i na o faga.
ntori nin to yen sa, o ka to dugukolo la.
a ko i bɔ n kun na, baba satɔ ma a fɔ an si kana si sɔsɔ?
a ko o ye tinyɛ ye, a ɲini i ka a faga.
Ayiwa, a ye ntori nin dingɛ sen ka taga ntori nin birilen minɛ ka o fili.
u bolila ka taga dugu min na, su te ko yen, dugu te jɛ yen.
kɔnɔ dɔ be yen.
Ayiwa, u tagara ka taga jigin musokɔrɔnin kan.
musokɔrɔnin ko a ko Un Cɛninkisɛma, a ye na don so kɔnɔ!
a ko n ye a mɛn ko aw fagatɔ tun do, ni aw tilara, a ye na don so kɔnɔ.
dɔgɔnin ko, a ko musokɔrɔnin kana an nakuru, ni i ye an nakuru, n kɔrɔkɛ be i faga.
a ko e, a ko a te se ka ne faga dɛ n den, a te se ka foyi kɛ ne la, u donna.
ja, su te ko, dugu te jɛ.
a ye i dalen to, a ko:
musokɔrɔnin, a ko su te ko aw fɛ yan.
dugu te jɛ fo dibi ye mɔgɔ ɲɛ na.
o ye mun ko ye?
musokɔrɔnin ko, a ko n den, i wolola ka o to yan, o te se ka sa.
a ko ayiwa, basi te; fɛn kelen jumɛn be a kɛ ko dugu te jɛ?
a ko kɔnɔ dɔ be an fɛ yan...
kabini nin dugu nin bisimilali dugu te jɛ yen.
a ko a be na bi, a be n sɔrɔ yan.
musokɔrɔnin ko a kɛ Alla ye...
i kana kɔnɔ nin naminɛ !
ni i ye kɔnɔ nin naminɛ, kɔnɔ nin be na ne faga e nɔ fɛ.
dɔgɔnin ko a ko n ye a fɔ i ye dɛ.
a daminɛlen de ye nin ye:
wa a dun te bɔ yan bi bilen ko a ka kɔnɔ nin ye a ɲɛ na.
a ko i te i da bɔ n na!
baba satɔ ma a fɔ an si kana si sɔsɔ?
ma satɔ ma a fɔ an si kana si sɔsɔ?
a ko o ye tinyɛ ye.
Ayiwa, o kɔnɔ be na, o kɔnɔba be na i jɔ:
ne bin, ne Binbabin, ne be dugu min na, su te ko, dugu te jɛ!
ne bin, ne Binbabin, ne be dugu min na, su te ko, dugu te jɛ!
a wulila ka i jɔ ka o kunbɛn:
ne Con ne Cɔncɔrɔlɔncɔn, ne be dugu min na, su be ko, dugu be jɛ!
ne Cɔn ne Cɔncɔrɔlɔncɔn, ne be dugu min na, su be ko, dugu be jɛ!
musokɔrɔnin ye bo kɛ ka a ka sokɔnɔna bɛ fa.
a ko n den e bena ne don kunko la dɛrɛn.
kɔnɔba girinna, o nana a kaman kelen da musokɔrɔnin ka bugu kuncɛ ma fo o jiri be yɛrɛyɛrɛ ni o ye.
a ko:
ne Bin ne Binbabin, ne be dugu min nɔ, su te ko, dugu te jɛ.
a ko:
ne Cɔn ne Cɔncɔrɔlɔncɔn, ne be dugu min na, su be ko, dugu be jɛ!
musokɔrɔnin ye bo kɛ ka a seri ka bin.
dɔgɔnin ko n ye a fɔ musokɔrɔnin ko i kana an nakuru.
an bɛ si latununtɔ ye a kelen nɔ fɛ.
kɔnɔba ka i kun nadon ko a be a kunun.
a ye a ka murunin bɔ a kun ka o kunkolo tigɛ, o tugura, ka a segin ka o tigɛ o tugura ka o segin ka o tigɛ.
a mana min tigɛ a be o bila a kun, a mana min tigɛ a be o bila a kun fo ka taga kɔnɔkun ban tigɛ la.
ka nɔgɔlan bɔ a kun ka o jɔsi o tugunɔ na, o ma se ka tugu bilen.
kɔnɔba sara, dugu jɛra, masakɛ ko, a ko ɛ! nin kɛra koba ye dɛ !
a ko dugu jɛra ne bara bi.
a ko fɛn kelen min mana kɛ dugu nin jɛ fo ne ka o fɛn sidɔn.
Ayiwa, a ye musokɔrɔnin ɲininka .
musokɔrɔnin siranna.
a ko ayi kana siran, min kelen be ka dugu jɛ, n be o kɛ jamanatigi ye.
a ko basi te, denmisɛnnin fila de sera ne fɛ yan.
a ko o cɛnin de ye kɔnɔkunkolo tigɛ.
ayiwa o ye dugu jɛ an bara yan.
masakɛ ye a denmuso npogotigi falen fila ta, ko u ka o kɛ u muso ye.
a ko ayiwa, i ni cɛ masakɛ.
dɔgɔnin ko i ye i den di an ma, a ko n kɔrɔkɛ be i denw faga han !
a ko u minɛ, an yafara i ma.
a ko n fa satɔ ma a fɔ an si kana si sɔsɔ?
an ba satɔ ma a fɔ an si kana si sɔsɔ?
a ko o ye tinyɛ ye.
a ko masakɛ, musow di an ma.
an mana u faga, i na Alla minɛ.
masakɛ ko a te se ka u faga, n ko ne ye u ni a la Alla kama dɛ.
Ayiwa, a ye a denmuso fila ta ka kelen di dɔgɔnin ma ka kelen di kɔrɔkɛ ma.
u dara su fɛ.
Sani ka dugu jɛ, a ye dɔgɔnin nakunun, a ko:
wuli, n be masakɛ denw kan tigɛ.
juru te wo, ne ma muso ɲini a fɛ.
a ye muru bɔ a kun.
dɔgɔnin ko, a ko wa i ta kan tigɛ i ka ne ta to yen.
a ko e fɔlɔfɔlɔ de ta kan be tigɛ.
n fa ma a fɔ ko an kana ɲɔgɔn sɔsɔ ?
Ayiwa, a ye dɔgɔnin ta kan tigɛ ka o da ka a yɛrɛ ta kan tigɛ ka o da.
ka dɔgɔnin bolo minɛ u ka wuli ka boli, u bolila.
u tagara se musokɔrɔnin birilen ma.
o ye i yɛlɛma ka i kɛ sofalinin ye.
u yɛlɛnna u kɔ rɔ.
Ayiwa, dugutigi ye u gɛn ka u gɛn ka u gɛn.
a ma u sɔrɔ.
u tagara ka taga se kungokolon fantan bantan na.
a ko dɔgɔnin ma, a ko ne be fali nin kɔ kari, fali nin ye an tɔrɔ.
musokɔrɔnin ko ko kana n kɔ kari n den, ko ne te fali ye, ko ne ye mɔgɔ de ye, sofali de ye ne ye.
ko ne tun be a fɛ ka an ta dɛ, aw kana sɔrɔ ka faga.
a ko e de ye an wolo wa?
an ma bɔ an ka dugu la ka se e ma yan wa?
i fagatɔ yɛrɛ be de ye nin ye.
a ye binyɛ bɔ a kun ka o bari musokɔrɔnin ma ka o faga.
dɔgɔnin ko, a ko ayiwa an dun be nin su don cogo di?
a ko ne ye a wele dɛ?
baba ma a fɔ ko an kana ɲɔgɔn sɔsɔ ?
an ka taga ka a to yen.
dugaw na a dun yen.
a ye dɔgɔnin minɛ ka a digi ka a digi ka a digi ka taga se fo mɔgɔfagalaw ma.
a taara se mɔgɔfagalaw ma minkɛ, a ko dɔgɔnin ma:
a ko an te a fɔ mɔgɔfagalaw ye ko an be yan ?
dɔgɔnin ko, a ko e, ni an ye min fɔ sa, a ko an maan surun yɔrɔ la, mɔgɔfagalaw fana mana an sɔrɔ, a ko o na kɛ basi ye dɛ!
a ko baba ma a fɔ ko an kana ɲɔgɔn sɔsɔ?
an ma ma a fɔ an kana ɲɔgɔn sɔsɔ?
a ko mɔgɔfagalaw ma, anw be yan!
mɔgɔfagalaw bɔra tu rɔ ka na ka girin ka da u kan.
sonsannin e nana ka na i yɛlɛma ka i kɛ bugurinin ye ka na dɔgɔnin minɛ ka o sen cun o rɔ.
dɔgɔnin tununna.
sonsannin ye i pan o yɔrɔ kelen rɔ ka i jɔ ka i ɲɛboso kɔrɔkɛ rɔ:
a ye a minɛ dɛ, mɔgɔfagalaw!
ni aw ye a bila Alla ma a ye a bila !
ni aw ye a ta, Alla jugu ye a ta, a ye a minɛ de, mɔgɔfagalaw!
a kɛlen be ka na ka dugu ci, a kɛlen be ka an ka jamana ci.
a ko mɔgɔfagalaw ne fa ka saraka bɔra sonsan na, a ye sonsan nin minɛ, an ka o kɛ an fa ka saraka ye, a ye sonsannin minɛ ka o tlo sama, ka o kunkolo bɔ ka bɔ a la.
sonsannin a ye o kunkolo bɔ yɔrɔ min, Alla nana dingɛba dayɛlɛn a ye ka a yɛlɛma ka a jigin o dingɛ kɔnɔ ka a tunun mɔgɔfagalaw ma.
fitiriwaleya ma daminɛ bi, kabiri kunun fitiriwaleya be sen na.
<h> [donsokɛ ni dɛgɛkurun.]</h>
nsiirinin, nsiirinin.
ko kɔngɔ tun be dugukɔnɔnamɔgɔw la.
ko la dɔ donsokɛ dɔ bɔra ka taga yaala kungo kɔnɔ.
a bɛnna ni dɛgɛkurun dɔ ye.
dɛgɛkurun ko donsokɛ, ni e ye n sɔrɔ, e ye n dun.
ni e ye n sɔrɔ, e ye n dun.
a ye dɛgɛkurun gɛn ka a gɛn ka a gɛn.
a ma dɛgɛkurun sɔrɔ.
la fila na, a nana blen tugun.
dɛgɛkurun ye o kelen nin fɔ.
la saba na, a nana jɔ la dɛgɛkurun ka woda la.
dɛgɛkurun ko donsokɛ, ni e ye n sɔrɔ, e ye n dun, e ye n dun.
a ye dɛgɛkurun gɛn ka a gɛn ka a gɛn.
dɛgɛkurun taara pan ka don jɔ la.
a ye dɛgɛkurun minɛ yen, ko ale be dɛgɛkurun kɛ di sisan?
dɛgɛkurun ko n bila, n be don so kɔnɔ sisan.
n be taga fɛn ɲuman dɔ ta ka na di e ma, min ka ɲi ni n yɛrɛ ye.
a donna ka taga jinɛnin ta, ka na a di a ma ko:
ni e ye a fɔ, jinɛnin, e masa fa fɛn o fɛn na, a be masa fa o la.
donsokɛ nana a fɔ:
jinɛnin, e masa fa kini ni sogo ni basi la!
jinɛnin ye masa fa kini ni sogo ni basi la.
a ye o dun, di ye taga ni o ye so kɔnɔ ka taga a fɔ:
jinɛnin, e masa fa kini ni sogo ni basi la!
jinɛnin ye i yɛrɛ masa fa kini ni sogo ni basi la.
a ni a ka sokɔnɔmɔgɔw ye o dun.
musokɔrɔba dɔ nana sa:
n dɔgɔnin, n dɔgɔ, kɔngɔ be ɲini ka ne faga, e te dumunni dɔ di n ma wa?
donsokɛ sinna ka fɔ:
jinɛnin, e masa fa kini ni sogo ni basi la!
jinɛnin ye i yɛrɛ masa fa kini ni sogo ni basi la.
musokɔrɔba ye o dun ka boli ka taga a fɔ jamanatigi ɲɛ na:
ko jamanatigi, fɛn dɔ be e ka dugu nin na, e ma o dɔn fɔlɔ!
ko sira dɔ di yan, n be o min fɔlɔ.
a ye sira di a ma.
a ye o min.
ko an ka taga, a taara ko donsokɛ, e ka fɛn do?
donsokɛ ko ko a ye nin ye yan.
jamanatigi sinna ka fɔ:
jinɛnin, e masa fa kini ni sogo ni basi la!
a ye i masa fa kini ni sogo ni basi la.
fyɛntɔw ani kunatɔw be o dun ka fa.
ko e masa fa jaman ni sanu na!
a ye i masa fa jaman ni sanu na.
ko kunatɔw bɛ ye dɔ sɔrɔ, fyɛntɔw bɛ ye dɔ sɔrɔ.
e masa fa wari la!
a ye i masa fa wari la.
fyɛntɔw ni kunatɔw bɛ ye o dɔ sɔrɔ, ani namaraninw bɛ ye o dɔ sɔrɔ.
jamanatigi nana bɔ.
a ka muso ye a fɔ ko:
dugukɔnɔnamɔgɔw ninw nɔgɔlen do kojugu, namaraw, kunatɔw, ni fyɛntɔw bɛ nɔgɔlen do.
ko ni ne ma daga nin ko, a te ɲɛ.
a ye daga ko.
daga tiyɛnna.
jamanatigi nana.
ko jinɛnin, e masa fa kini ni sogo la!
fuyi ma bɔ.
e masa fa wari la!
fuyi ma bɔ.
e masa fa jaman ni sanu na!
fuyi ma bɔ.
daga nin tiyɛnna.
la dɔ, donsokɛ fana bɔra ka taga ka kɛ yaala ye kungo kɔnɔ.
a taara bɛn ni dɛgɛkurun ye.
dɛgɛkurun ko donsokɛ, ni e ye n sɔrɔ, e ye n dun, e ye n dun.
donsokɛ ye dɛgɛkurun gɛn ka a gɛn ka a gɛn.
dɛgɛkurun taara don a ka wo la.
la fila na, a blen nana.
dɛgɛkurun bolila ka don a ka wo la.
la saba na, a taara jɔ la.
dɛgɛkurun ko:
donsokɛ, ni e ye n sɔrɔ, e ye n dun.
a ye dɛgɛkurun gɛn ka a gɛn ka a gɛn.
dɛgɛkurun taara a yɛrɛ don jɔ la.
a ye dɛgɛkurun minɛ ko ne be e kɛ di le ye sisan?
dɛgɛkurun ko n bila ni ne be don bon na sisan, n be fɛn ɲuman dɔ ta, min ka ɲi ni n yɛrɛ ye.
a donna bon na ka gɛnyɛ dɔ ta.
dɛgɛkurun sinna ka fɔ:
gɛnyɛ, e masa fa donsokɛ la fo a ka wolo birindi!
a ye donsokɛ bugɔ ka a bugɔ ka a bugɔ fo ka a ka wolo birindi.
a ko a ye a to ten.
donsokɛ ye a minɛ a yɛrɛ bolo ka taga ni a ye ka taga sa.
musokɔrɔba nin nana ko n den, n den, e te dumunni di n ma wa?
ko ne be ɲini ka sa.
a ko gɛnyɛnin, e masa fa musokɔrɔba nin na fo a ka wolo ɲɛgɛn.
o ye a sɔrɔ donsokɛ ka jinɛnin tiyɛnna, o digira donsokɛ la.
donsokɛ fana ye a fɔ:
gɛnyɛnin, e masa fa musokɔrɔba nin na fo a ka wolo birindi.
a ye musokɔrɔba bugɔ ka a bugɔ ka a bugɔ fo a ka wolo birindi.
musokɔrɔba taara a fɔ jamantigi ɲɛ na ko:
fɛn dɔ be e ka dugu la ko a ka fari ni fɔlɔlata ye!
ko an ka taga a lajɛ!
ko sira dɔ di yan ka o min.
a ye sira dɔ di a ma, a ye o min.
o taara.
donsokɛ sinna ka fɔ:
gɛnyɛnin, e masa fa jamanatigi ni a ka mɔgɔw la!
a ye o bɛ bugɔ ka bɛ bugɔ ka fyɛntɔw ni namara bɛ bugɔ.
namaraw bɛ wulila sentɛgɛ la ka boli, namaraninw tun te se sentɛgɛtaama na, o bɛ wulila ka boli.
fyɛntɔw minw tun te yeli kɛ, o bɛ ye yeli kɛ.
o bɛ bolila ka boli.
kabini o bɔra a la, donsokɛ ma se ni a ka mɔgɔw yen.
n ye nsiirinin sɔrɔ yɔrɔ min, n ye a bila yen.
<h> [sama digilen bɔgɔ la.]</h>
nin kɛra kungosogow ye.
Ayiwa, sama...
ji te kungoyɔrɔ si fo yɔrɔ kelen.
sama ko sogo si te min yen ni ale kelen te.
ni sogo fɛn o fɛn tagara ko a be ji min, a be i sen da o kan ka o digi bɔgɔ la.
ni min taara ko a be ji min, a be i sen da o kan ka o digi bɔgɔ la.
a tora ten ka to ten ka to ten.
sonsannin muso tagara ko a be taga i min, a ye i sen kɛ ka o digi bɔgɔ la.
o ko E! sama de ye ne muso digi bɔgɔ la.
ni Alla sɔnna a ma, ne yɛrɛ be sama digi bɔgɔ la.
ko E! sirakɔgɔmaanin wala ! ko sogo bɛ be siran fɛn min ɲɛ, ko e be se ka o digi bɔgɔ la?
a ko: ɔwɔ ne be se ka a digi bɔgɔ la.
a tagara se numuw ma.
ko a ye murunin da diya kosɛbɛ ka o di a ma.
numuw ye murunin da diya kosɛbɛ ka o di a ma.
a ye o don a tan la ka o bila a kɛrɛ la.
a tagara ko kɔrɔ suruku:
a ye na an ka taga!
ne fana be taga sama digi bɔgɔ la bi.
a ye i sen kɛ ka ne muso digi bɔgɔ la cogo min, ne fana be taga a digi bɔgɔ la bi.
ko an ka taga!
ko o man kan ka fɔ mɔgɔ kɔ.
a tagara se sonsanw ma:
sonsan, a ye na an ka taga!
ne be taga sama digi bɔgɔ la!
ko ayiwa, an ka taga !
nin man kan ka fɔ mɔgɔ kɔ!
a mana se kungosogo fɛn o fɛn ma, a be a fɔ:
an ka taga, nin ka taga kɛ an bɛ ɲɛ na, mɔgɔ man kan ka to nin ka fɔ i kɔ!
u tagara, u sera sama ma kɔ da la.
a ko sama, e ye ne muso digi bɔgɔ la cogo min, n nana n fana be i digi bɔgɔ la bi.
sama ko bɔ yenninɔ sa, ɲɔgɔn te e ye.
a ye i sen kɛ ka sirakɔgɔmaanin ɲɔni. sirakɔgɔmaanin ye i pan ka bɔ a sen kɔrɔ.
a ye sirakɔgɔmaanin ta, a ye a kunun.
a ye a kunun minkɛ, a ko, a ko payi, a ko a ɲɛna sisan.
a ye muru bɔ a kun, a ye sama sɔn ni a binyɛ tigɛ.
sama yɛrɛyɛrɛla ka bin, sama yɛrɛyɛrɛla ka bin yɔrɔ min, a ye sama kɔnɔ fara, a ye i pan ka bɔ, a ye i sen kɛ ka tan, a ko:
ne ma a fɔ aw ye ko n be sama fana digi bɔgɔ la?
a digilen te bɔgɔ la nin ye?
n ye o ta yɔrɔ min, n ye o bila yen.
<h> [ba dunnen.]</h>
n ye a tigɛ ka a da nin na.
a kɛra kungosogow ye.
u ko ko u bɛ ka u ba dun.
u ye ba kelenkelen dun sa.
a sera sonsannin ma.
sonsannin tagara a ba dogo nsirawo kɔnɔ.
badun sera sonsannin ma.
u ye sonsannin ba ɲini ka a ɲini ka a ɲini, a ma ye.
sonsannin ko ale ba bolila, ale ba tununna, ale te a ba yɔrɔ dɔn.
basi te, u ma kuma.
ni dumunni sera, sonsannin be dumunni ta, a be taga i jɔ nsirawoda la.
a be a fɔ a ma:
ma, juru lajigin, n tagara n ta bila nsirawo.
kɔrɔjara ye a ta dun, n tagara n ta bila nsirawo.
kɔrɔsanin ye a ta dun, n tagara n ta bila nsirawo.
kɔrɔsuruku ye a ta dun, n tagara n ta bila nsirawo.
kɔrɔsama ye a ta dun, n tagara n ta bila nsirawo.
ni o kɛra, ba be juru lajigin.
a be duminni di a ma, a be taga.
dumunnidituma, dumunnidituma, sonsannin be to ka a kɛ.
don dɔ suruku ye o dɔn.
Suruku ma kuma.
Suruku tagara ka taga a kan diya numuw fɛ.
ko a ye n kan diya kosɛbɛ dɛ.
ja sonsannin tagalen be a badogonsirawo la.
a tagara.
u ye a kan diya ko:
wa ni i ye kolokurun min ye, i kana o ta dɛ.
a ko ayiwa, ko basi te!
a tagara, a tagara a sɔrɔ kolokurunba binnen be.
o tulu bɛ bɔra.
a ye o ta ka o dun.
a kan goyara.
a tagara i jɔ:
ma, juru lajigin, n tagara n ta bila nsirawo.
kɔrɔjara ye a ta dun, n tagara n ta bila nsirawo.
kɔrɔsanin ye a ta dun, n tagara n ta bila nsirawo.
kɔrɔsuruku ye a ta dun, n tagara n ta bila nsirawo.
kɔrɔsama ye a ta dun, n tagara n ta bila nsirawo.
ba ye ko e, ne te fili e ni ne den kan ma, nin te ne den kan ye.
a tagara, den nana.
ma, juru lajigin, n tagara n ta bila nsirawo.
kɔrɔjara ye a ta dun, n tagara n ta bila nsirawo.
kɔrɔsanin ye a ta dun, n tagara n ta bila nsirawo.
kɔrɔsuruku ye a ta dun, n tagara n ta bila nsirawo.
kɔrɔsama ye a ta dun, n tagara n ta bila nsirawo.
ba ye juru lajigin, a ko:
Suruku tun nana yan bi de, n den.
a ko n ma, i kana fili ne kan ni mɔgɔwɛrɛ kan ma dɛ.
ni mɔgɔ o mɔgɔ nana, i kana sɔn ka juru lajigin dɛ.
ni o te, u be i dun dɛ.
ko ayiwa, ko basi te!
o dugujɛ, suruku tagara a kan diya.
ko wa ni i ye kolokurun min ye bi, i kana o ta dɛ.
ko Ayi, ko ne te a ta.
a tagara, a tagara sa.
a ma sɔn ka kolokurun ta.
a tagara i jɔ:
ma, juru lajigin, n tagara n ta bila nsirawo.
kɔrɔjara ye a ta dun, n tagara n ta bila nsirawo.
kɔrɔsanin ye a ta dun, n tagara n ta bila nsirawo.
kɔrɔsuruku ye a ta dun, n tagara n ta bila nsirawo.
kɔrɔsama ye a ta dun, n tagara n ta bila nsirawo.
ba ye juru lajigin, sonsannin ba jiginna.
ko a be na dumunni minɛ yɔrɔ min na, a ye a minɛ ka o dun.
n ye o ta yɔrɔ min, n ye o bila yen.
<h> [masakɛ kunatɔ.]</h>
ko faamakɛ dɔ tun be yen.
a ko ko a be Seliba kɛ ka misiw faga, ka sagaw faga.
ko a be kungosogo bɛ wele u ka na ka dunun fɔ ka dɔn kɛ.
o kɔ u be dumunni kɛ, ko kungosogo bɛ ka dunun dlan ka na ni o ye.
kɔrɔsuruku o tagara i da ka a kɛ sunɔgɔ ni tlonkɛ ye.
ale ma dunun dlan.
dɔgɔsonsan o ye a ka dunun dlan.
a be to ka a ka dunun siflɛ ka o fɔ ka dɔnkilinin dɔ da:
o deriba deriba deriba, masa bolo kurunin, sen nin kɛ tebeneke, masa ɲɛji bɔ.
barisa faamakɛ min tun ko a be seli nin kɛ, o tun ye kunatɔ de ye.
ɔ! bɛ dun ye a dɔn kunatɔw, u bolo bɛ tigɛtigɛlen do, u senw tigɛlen do, u ɲɛji be to ka bɔ u yɛrɛ ma.
ɔ! e kɔrɔsuruku, e tlalen e ka su ni e ka yaala la !
e nana sa, e nana a sɔrɔ:
sonsannin be ka a ka dunun siflɛ.
a ye i kan to sonsannin ma:
A! ne ma dunun dlan dɛ.
i be na i ka dunun di ne ma, ni o te, ne tena se ka taga faamakɛ ka seli la.
dɔgɔsonsan ko:
ni ne ye n ka dunun di i ma, ne be taga cogo jumɛn?
a ko A! o ye i ka ko ye, ne te a dɔn.
nka i be i ka dunun di ne ma, ni o te, ne be i ju ci kosɛbɛ.
dɔgɔsonsan fana ye a dunun di suruku ma ten.
o ma suruku bɔ dɛ, a ko:
ɛ! dɔnkili dun ?
i te dɔnkili fana fɔ n ye wa?
A! dɔgɔsonsan ye a dege dɔnkili la, ko ni i be a fɔ, i be i ka dunun fɔ.
i be i dɔnkili nin da:
o deriba deriba deriba masa bolo kulunin, sen nin kɛ tebeneke, masa ɲɛji bɔ.
a ko ɔ! o kɔni ka di sa.
ɔ! a ye a ka dununfɔ dege ka o dɔnkili nin dege fo a be i panpan.
dɔgɔsonsan o tagara dunun wɛrɛ dlan ka dɔnkili kura wɛrɛ dlan.
o dɔnkili kura o tun nin ko:
kɔrɔsuruku be faama nɛni sa, kɔrɔsuruku be faama nɛni sa!
u ye u ka fɛnw bɛ labɛn sa fo ka seli nin don se, don min u tagara faama nin bara.
bɛ tun be dunun fɔ la sa.
kungosogo bɛ nana, u be dunun fɔ yɔrɔ bɛ.
nka faamakɛ o tora ka dunun fla ani dɔnkili fila mɛn, o fɔra a tlo la.
a ko:
ko u ka dunun bɛ lajɔ, ko dunun fila be yen ko o de ka di ni bɛ ye, ko a be a fɛ ka o de mɛn.
A! ɛ! u ko o dun ye jɔn ka dunun ye?
o ye jɔn ka dunun ye?
ni o kɛra mɔgɔ min ka dunun ye, o be i diya dɛ, barisa faamakɛ be na fɛnba de di o tigi ma.
ɔ! a ye kɔrɔsuruku ka dunun mankan ani o dɔnkilifɔcogo, ani dɔgɔsonsan ka dunun fana o mankan, a ye olw fla fɔ, ko a kan be olw fla de ma.
Suruku sa o nison diyalen be fo a be i panpan, A! ko a ye a ye, ko ne ka dunun diyara bɛ ta ye, ko u be na misi nin di ne kelen ma, n be a ɲimi fo ka n kɔnɔ fa.
misi ni saga min fagara, n kelen be na a bɛ dun.
Ayiwa, faamakɛ ko u ma:
o kuma aw ka aw ka dɔnkili da.
ɔ! kɔrɔsuruku ye a ka dunun fɔ:
deriba deriba deriba !
masa bolo kulunin, sen nin kɛ tebeneke, masa ɲɛji bɔ.
dɔgɔsonsan ko:
kɔrɔsuruku be faama nɛni na, kɔrɔsuruku be faama nɛni na.
faama ye mɔgɔw wele sa, ko u ye na kɔrɔsuruku minɛ.
o bɛ la, suruku ni a ka nalonaya, a ma dɔn ko u tagatɔ do ale bugɔ wali ka ale faga dɛ.
a nisɔn diyalen fo a be a fɔ:
ɔ! i ye a ye, ne de ka dunun ka di ni sonsan nin ta ye.
u ye n minɛ !
n kelen be taga misi nin dun fo ka n kɔnɔ boli.
u ye a minɛ sa, u ye juru ta ka bere ta.
E! sonsan ko a ma:
ko ɛ! ko juru min nin bere min talen, ko o dun be kɛ di?
ko ɛ! juru, u be o kɛ ka n siri kosɛbɛ walasa n ka misi dun fo ka n fa.
bere, u be o kɛ ka misi gosi, n ka a kolo bɛ cici, n ka se ka olw kolo bɛ ɲimi.
u ye kɔrɔsuruku minɛ ka bere ninw bɛ kɛ ka a gosi fo ka a faga.
o ye a bannen ye.
<h> [Suruku ni sonsannin.]</h>
nsiirinin, nsiirinin.
Suruku ani sonsannin o ka kɛ yaala ye.
sonsannin ye a fɔ ko ale be taga siradennin fɛ.
Suruku ye a fɔ ko ale be taga Siraba fɛ.
o ka kɛ taga ye.
Suruku ɛ ka taga sanba gɛrɛn tigɛ.
sonsannin ɛ ka taga a sɔrɔ: musokɔrɔba a be sɛnɛ kɛ.
a ka fɔ musokɔrɔba, ba be jigin cogoya di?
a fɔ ba jiginjigin!
ba jigira.
sonsannin tɛmɛnna ka sɛnɛ kɛ, ka sɛnɛ kɛ, diye a fɔ ko kɔngɔ be ale la.
musonin ye a fɔ ko e be malokini di, maloden kelen:
e be a ta ka a don daga ra, ka ne don a nɔ.
ni n ko wuyi wuyi, e be n bɔ.
a ye muso ta ka a don daga kɔnɔ ka malokisɛ don a nɔ.
muso ko wuyi wuyi!
a ye a bɔ, a ye a dun ka a don a ka bɔrɔ kɔnɔ, diye a fɔ: muso, ba be jigin cogoya di?
a ko ba jiginjigin!
ba jigira.
a ka tɛmɛn ka na.
Suruku ka sanba gɛrɛn kɛ ka a ka bɔrɔ fa, o ka kɛ na ye ka ɲɔgɔn kunbɛn.
Suruku ye sanba kɛ ka a bon.
a ye o lɛrɛ ka a bɔ a kɔrɔ, a ye kini fili ka taga surukuten kun.
Suruku ye o nɛmun.
o diyara surukuda sa!
Suruku ko ale be taga siradennin fɛ.
sonsannin taara Siraba fɛ.
Suruku k a kɛ taga ye ka taga a fɔ:
ko musokɔrɔba, ba be jigin cogoya di?
ko ba jiginjigin!
ba jigira.
o ka sɛnɛ kɛ ka sɛnɛ kɛ ka sɛnɛ kɛ, kɔngɔ nana gan suruku ra.
Suruku ko musokɔrɔba, kɔngɔ be ne na!
ko e be n don daga kɔnɔ ka malokisɛ kelen don.
a ye muso don ka malokisɛ don.
muso ko wuyi wuyi wuyi!
a ko e ma fɔ wuyi wuyi fɔlɔ!
muso mɔnna ka mɔn pɛrɛnpɛrɛnpɛrɛn.
a ka muso ta ka a don bɔrɔ kɔnɔ ka a dun, diye a fɔ ko ale be taga ba jigin.
a ko ba yɛlɛn-yɛlɛn-yɛlɛn!
ba k a kɛ yɛlɛn ye.
ji k a kɛ fo ka se a sen kɔrɔ.
a ko ba yɛlɛn-yɛlɛn-yɛlɛn!
ba be yɛlɛn ka yɛlɛn ka yɛlɛn.
a ka furaburunin dɔ ta ka a fili ji ra.
a ko e Alla ni a kɛra ne tun be se ka yɛlɛn nin kan, ne tun te taga ni o ye?
a blen ye kalama dɔ fili ka a yɛrɛ fili o nɔ flɔw!
a jigira fo jiju kɔrɔ.
bamba ye a ta ka a bla ka bambakili kɔlɔsi.
bamba bɔra.
Suruku ye bambakili bɛ ci ka a dun ka boliboli fo a ka so.
fali dɔ nana ka na a fɔ ko ale be ji min na.
bamba ye a fɔ ko ni i ye suruku minɛ ka na, e be ji min fo ka fa.
fali ka taga ka taga a yɛrɛ bin suruku ka da ra, ka a yɛrɛ kɛ kɔmi ale su lo.
Suruku ka a fɔ Tyɛnfɔcɛnin!
a nana lɔ da ra.
a ko fali su dɔ lalen be da la.
a ye dɔ wɛrɛ bla ka na, ko tyɛn te!
dɔ ye a fɔ ko tyɛn lo.
a ye Tyɛnfɔcɛnin bla ka taga.
Tyɛnfɔcɛnin ko tyɛn lo.
Suruku yɛrɛ nana, a nana a ye: tyɛn lo.
a ye a fɔ: sisan, an be mun kɛ sisan?
a ye a denficinin ɲininka k a fɔ:
an be fali nin kɛ cogo di?
a ko baba, e be taga a dun ka fa ka tɔ di an ma.
den kelen ko: ko te kɛ, baba, e be taga a dun ka a dun ka a dun ka tla, ka woro kelen ta ka taga a bla i fɛ.
Tyɛnfɔcɛ ko ko an be sin ka i nɔrɔ a la, i be a dun ka fa.
o ye suruku siri ka a siri fali la.
fali panna ka boli ka boli ka boli ni a ye, ka taga ni a ye bamba fɛ.
bamba ye suruku minɛ ka a nuguden bɛ bɔ ka cɛncɛn da a kɔnɔ ka jɛgɛden kelen bla suruku boda la.
fali minna ka fali min sa, diye suruku bla.
Suruku taara se o fɛ.
dɔ ka sin ko: suruku, jɛgɛden kelen be e boda la!
dɔ ye a sama ka a bɔ, ko: cɛncɛn bɔra baba kɔnɔ!
Suruku sinna ka sa yen.
n ye nsiirinin sɔrɔ, yɔrɔ min n ye a bla yen.
<h> [jara, sonsan ani suruku.]</h>
nsiirinin, nsiirinin.
ko kɔngɔ tun be kungofɛnw na.
o ka kɛ yaala ye.
ko sinsanyiri dɔ tun be jara fɛ.
Jara ko ko mɔgɔ te o dun.
Jara ka kɛ o kɔlɔsi ye.
sonsannin ye a fɔ ko kungosogow!
aw be kɛ furaburuba dɔ tigɛ ka kɛ o fifa ye ka kɛ o fifa ye.
o ye o tigɛ ka kɛ o fifa ye, fufufufu!
sonsannin taara ka tɛmɛn sinsanyiri kɔrɔ.
Jara ko:
ko sonsannin, n dɔgɔ sonsannin, e be taga min?
e ɲɛ te fɔnyɔnba nin na wa?
n be taga n bamuso ni n fakɛ siri, ni o te, fɔnyɔn be na o ta.
a ko ɲamɔgɔden! tɛmɛn ka na n siri yan.
a nana jara minɛ ka jara siri kankankankan sinsan na, diye a fɔ ko ɛ! kungosogow! a ye na!
o bɛ bolila ka na ka na yɛlɛn yiri la ka dun ka dun ka fa sa.
Suruku ye a fɔ:
la tɔw ta e be o dun, bi ta an be o dun.
ko fipɛɛ ka na bin jarakungolo la.
Jara ye o kɛ tan, a te se ka a wɔrɔ.
la tɔw ta e be o dun, bi ta an be o dun.
ko fiipɛɛ ka a la jara kun.
a nana boliboli.
golongari nana kɛ tɛmɛn ye.
Jara sinna ka fɔ:
golongari e te na ne foni wa?
ko ni n ye e foni, e be n dun!
ne te e dun tyɛn na sa!
na ne foni!
a ye a foni.
ko glongari, an be mun kɛ sisan?
e be taga a fɔ dugukɔnɔnamɔgɔw ɲɛ na, ko sanga dɔ be ne fɛ.
golongari taara ka a fɔ yen dugu kɔnɔ.
sonsannin ka donsokɛ dɔ ye o ye, diye golongari faga, diye taga o golo di sonsannin ma.
sonsannin ye o golo don yɛrɛ la sa ka a ka dunun tuu ka kɛ a fɔ ye:
a sigi ye sinsan na !
kɔrɔjara sigi ye sinsan na !
ni golongari tun te, a tun satɔ ye!
kun yɛgɛyɛgɛ yɛgɛ, baranin yɛgɛyɛgɛ yɛgɛ!
ka kɛ taga ye ka kɛ taga ye ka taga se o ka dɛgɛdunyɔrɔ la ka kɛ o fɔ ye.
o ye a sɔrɔ o be ka kini ni dɛgɛ ni basi dlan.
ko:
a sigi ye sinsan na !
kɔrɔjara sigi ye sinsan na !
ni golongari tun te, a tun satɔ ye!
kun yɛgɛyɛgɛ yɛgɛ, baranin yɛgɛyɛgɛ yɛgɛ!
ka kɛ pan ye ka kɛ pan ye ka kɛ dɔnkɛ ye ka o ka kini ni o ka dɛgɛ dun ka fa, diye a ka dunun ta ka fɔ blen tugun:
a sigi ye sinsan na !
kɔrɔjara sigi ye sinsan na !
ni golongari tun te, a tun satɔ ye!
kun yɛgɛyɛgɛ yɛgɛ, baranin yɛgɛyɛgɛ yɛgɛ!
Jara ko golongari!
a ko nam!
e be taga n ka wɛrɛ la, misi min diyara, e be o ta.
a taara jara ka wɛrɛ la ka taga misitura belebele dɔ ta ka yɛlɛn o kan, diye a fɔ:
a sigi ye sinsan na !
kɔrɔjara sigi ye sinsan na !
ni golongari tun te, a tun satɔ ye !
kun yɛgɛyɛgɛ yɛgɛ, baranin yɛgɛyɛgɛ yɛgɛ!
misi bɔra ka bin ni a ye ka sin ka goloyɔrɔnin dɔ fara.
Suruku ko E! nin te golongari ye dɛ!
nin ye sonsannin ye!
Jara sinna ka fɔ:
ko e be sonsannin ka kuma fɔ la an ka sanga na wa?
an be e ɲamɔgɔden kari.
o ye suruku bugɔ ka a bugɔ fo k a nalon.
ale te se ka kuma.
a blen ko:
a sigi ye sinsan na !
kɔrɔjara sigi ye sinsan na !
ni golongari tun te, a tun satɔ ye!
kun yɛgɛyɛgɛ yɛgɛ, baranin yɛgɛyɛgɛ yɛgɛ.
misi bɔra ka bin ni a ye, a sinna ka golo fara ka golongari golo bɔ.
o ye sonsannin minɛ ko an be sonsannin kɛ di sisan?
dɔ ko an be a jeni!
ehe! aw mana fɔ ko aw be ne jeni, ne be pan ka bɔ.
kelen ye a fɔ ko an be a balabala!
ehe! aw mana ne don daga kɔnɔ, ne be pan ka bɔ.
sonsannin ko aw be mun kɛ sisan?
aw be taga ne fili gɔmiji la.
o mana a kɛ, ne be sa yen.
o taara ni a ye ka sonsannin fili gɔmiji la.
sonsannin ko yooo!
n fa ni n ba ye n wolo gɔmiji le la!
n ye nsiirinin sɔrɔ yɔrɔ min, n ye a bla yen.
<h> [Sama ani suruku ani sonsannin.]</h>
nsiirinin, nsiirinin.
sama ani suruku ani sonsannin.
sama ye yɛlɛkoba kɛ ko ha ha ha ha!
Suruku ani sonsannin sinna ka don a boda la ka sogo tigɛ ka a kɛ ka o ka bɔrɔ fa.
la fila na, sama blen nana ko ha ha ha ha! ka da ka a boda waga.
o blen ye o yɛrɛ fili a kɔnɔ ka nuguden tigɛ.
la saba na, o nana don.
sonsannin ko suruku ko e kana nin tigɛ.
Suruku ko ko ale be a tigɛ.
Suruku ye a tigɛ, a boda da tugura.
sama sara.
sonsannin taara ɲɛgɛnɛbaranin na, suruku taara bokɛyɔrɔ la.
o nana kɛ sama boso ye ka kɛ a boso ye, ka kɛ a boso ye.
o nana ɲɛgɛnɛbaranin tigɛ ko cɛnin ka taga a fili.
cɛnin taara ni a ye, ko o ka a fili yan?
ko ɔnɔn! taga ɲɛ fɛ!
a taara ni a ye ka taga a fili fo kɔfɛyɔrɔ.
sonsannin sinna ka bɔ a kɔnɔ, ko:
hɛn! aw be mɔgɔ sɔrɔ a ka kalankɛ la, aw be na ɲɛgɛnɛji sere o kan!
aw be woro dɔ di a ma.
o ye samaworo di a ma.
a taara ni o ye o ka so kɔnɔ.
o taara se suruku ma ka furu ci.
Suruku panna ka bɔ, ko:
aw be bo sere ne kan munna?
Suruku taara.
o ko wuluw ka suruku minɛ ka na!
wuluw ye suruku gɛn ka a gɛn.
Suruku bolila ka taga.
sanji nana o la.
Suruku bolila ka taga don yiriwo dɔ la.
sagaden ani a ba be yen.
o bolila ka na don yen walasa sanji kana a sɔrɔ.
Suruku ko:
sagaba, e be kɛ sura ye!
sagadennin, e be kɛ tlera ye!
sagaba, e kɔni be kɛ sura ye sa!
sagadennin, e kɔni be kɛ tlera ye sa!
sagaba, e kɔni be kɛ sura ye dɔrɔn!
sagadennin, e kɔni be kɛ tlera ye dɔrɔn!
sagadennin sinna ka fɔ bɛɛ bɛɛ bɛɛ bɛɛ!
ko hɛn! tlera yɛrɛ be kulo la, tlera yɛrɛ be kulo la.
sagadennin sinna ka fɔ ten, ko ale bamuso tun be to ka surukukunkolo di ale ma ko ale be tlon kɛ ni a ye.
ko E! ne kunkolo te dɛ!
Suruku bolila ka boli ka boli.
o ye a sɔrɔ ba ani wulu dɔ o be yaala la ka taga bɛn ni surukusu dɔ ye.
ba ye o ku ta ka a don a yɛrɛ kun, diye taga togo la, diye o don buguti la.
Suruku ni a muso nana don yen sa, ko:
hɛn! sogo sɔrɔla bi koyikoyi!
ba be kɛ tlera ye, wulu be kɛ sura ye.
ko muso, dumunni tobi!
muso ye dumunni tobi.
dumunni mɔnna tuma min, a tɔ tora na ye.
ko o bena ba faga sa!
ba sinna ka kɛ tan ka surukusu ku sama ka a bɔ, ko:
e ma a ye?
tle nin na, ne ye suruku kɔnɔntɔ faga, e be na kɛ a tannan ye!
Suruku ko ko ne wa?
ko ne te e sɔrɔ?
ko muso, a ma ɲan bi dɛ! an ka taga!
o ye o ka minangolo cɛ ka boli ka boli ka boli.
a taara bɛn ni sonsannin ye, ko:
sonsannin, e be taga min?
na yan, sonsannin, na yan, ne be e dun bi dɔrɔn!
taga e jenilɔgɔ kari ka na.
sonsannin ye lɔgɔ kari, a sinna ka fɔ:
hɛn! ne wa?
ɔnɔn! suruku wa? a be yan, a be yan!
ne wa? suruku wa? a be yan, a be yan!
Suruku wara wara wara, ne te, ne te, wara wara.
n ye nsiirinin sɔrɔ yɔrɔ min, n ye a bila yen.
<h> [Suruku ni ba.]</h>
nsiirinin, nsiirinin.
ba dɔ, a tun be yaala.
la dɔ, a yaalatɔ a tagara bɛn ni suruku ye.
Suruku ye a fɔ ba, e nana mun kɛ wa?
a ka a fɔ ko ale nana yaala.
a ye ba minɛ ka a fɔ:
limɔgɔ be yɔrɔ min na ne te e dun, limɔgɔ te yɔrɔ min na ne be e dun.
a ka ba minɛ ka taga tu dɔ gosi.
limɔgɔ bɔra yen.
a ko ale te ba dun yan.
a tagara blen tugun ka taga tu dɔ gosi:
ne te e dun yan.
a tagara ka taga.
o ye a sɔrɔ jara jiginna kura.
dɔ be tu rɔ.
a tagara tu gosi, diye a fɔ: sisan, ne be e dun yan.
a dɔnna ni a ye ka fɔ ko:
ne be e dun yan sisan.
Jara sinna ka kuma dɔ fɔ ten.
a ka a fɔ e jara!
ne ka a mɛn ko e den dɔ man kɛnɛ.
ne nana ni ba dɔ ye, i be a furakɛ.
ba fana ko:
an ka dugu ra, e be gakurun fila la, a sabanan ye surukukungolo ye.
a ye gakurun fila la, diye surukukungolo don gakurun fila cɛ ra ka tasuma bila a ra, diye daga sigi, diye kɛ ji wuli ye.
tasuma ye surukukungolo yan jeni ka a jeni ka na fo a ton na.
a ko bakɔlɔnin, sabari sa! bakɔlɔnin, sabari sa!
ne te a ɲɔgɔn wɛrɛ kɛ.
a ko bakɔlɔnin ko:
jara! a be a kungolo bɔra daga kɔrɔ !
tyɛn te!
n be a fɔ ko a ye a don ka ɲan.
ko a banna le.
Suruku bolila ka kungolo fɔri ka a bɔ daga kɔnɔ.
daga bɔra ka bin.
Jara ye suruku gɛn ka a gɛn, ka a gɛn.
Suruku tagara tunun jara la.
ba bolila.
ba ni suruku tagara ɲɔgɔn kunbɛn.
Suruku ko limɔgɔ be yɔrɔ min na ne be i dun, limɔgɔ tɛ yɔrɔ min na ne be i dun.
o tagara.
ko ba yɛlɛn yiri la ka jenilɔgɔ kari ka a jigin.
bakɔlɔnin yɛlɛla yiri la, a ko:
genw!
ko jara? ne wa? ne wa? ne wa? suruku wa?
Suruku wulila ka sen kɛ tan.
a ko gonw! jara! ne wa?
Suruku a ye nin yan!
a ye tulo fila wuli ka flɛflɛri kɛ.
a blen ye a kɛ: gan!
jara! ne wa? ne wa? ne wa?
Suruku bolila, suruku ye a pyaa.
ba jiginna ka pyaa.
kabiri o bɔra a la, ba te yaala.
n ye nsiirinin sɔrɔ, n ye a bla yen.
<h> [bafin ani flɔ]</h>
nsiirinin, nsiirinin.
bafin ani flɔ.
bafin taara a sɔrɔ flɔ, a be kaba tigɛ la, diye a fɔ: mɔgɔw ka kaba son!
flɔ fana ye a fɔ: mɔgɔw ka ba son!
flɔ bolila ka boli.
a ye flɔ gɛn ka a gɛn, ko ale be flɔku minɛ.
flɔ panna ka yiribaju minɛ.
sɔni sama nana ko: bafin, mun kɛra?
sanfɛrata ɲininka!
ko: flɔ, mun kɛra?
a taara n sɔrɔ mɔgɔw ka foro la can can can, ko: mɔgɔw ka kaba son can can can!
ne yɛrɛ ko: mɔgɔw ka ba son, can can can.
a ye n gɛn, a ye n gɛn ko a be n ku minɛ, can can can.
n panna ka yiribaju minɛ, can can can.
sama nin tɛmɛnna ko flɔ, jo be a la.
Suruku nana ko: bafin, mun kɛra?
ko: sanfɛrata ɲininka!
ko: flɔ, ko mun kɛra?
a taara n sɔrɔ mɔgɔw ka foro la, can can can, ko mɔgɔw ka kaba son, can can can!
ne yɛrɛ ko: mɔgɔw ka ba son, can can can!
a ye n gɛn, a ye n gɛn, ko a be n ku minɛ, can can can, n panna ka yiribaju minɛ, can can can.
o fana ko ko e jo be a la.
o tɛmɛnna.
sɔni sonsannin nana ko bafin, mun kɛra?
sanfɛrata ɲininka fɔlɔ!
ko: flɔ, mun kɛra?
a taara n sɔrɔ mɔgɔw ka foro la, can can can, ko mɔgɔw ka kaba son, can can can!
ne yɛrɛ ko: mɔgɔw ka ba son, can can can !
a ye n gɛn, a ye n gɛn ko a be n ku minɛ, can can can, n panna ka yiribaju minɛ, can can can.
sonsannin ko A! e jo be a la, flɔ, e jo be a la.
bafin sinna ka kɛ sonsannin gɛn ye.
sonsannin nana tunun a la ka taga ka a yɛrɛ kɛ bɛlɛkan ye.
bafin nana ko: bɛlɛkan e ma sonsannin ye wa?
ko: i! a tɛmɛnna sisan, a be ɲini ka se Kɔda la.
bafin bolila ka boli.
sonsannin ye a ka nɛgɛso ta ka kɛ taga ye.
a bolikan be a fɔ:
jotigi jo, jalakitigi jalaki.
jotigi jo, jalakitigi jalaki.
jotigi jo, jalakitigi jalaki.
flɔ fana panna ka cun yiri la ka boli ka taga a yɛrɛ kun fɛ.
bafin ye pyaa ka kɛ taga ye.
bafin tun ye ba min minɛ, o bolila.
sonsannin fana bolila.
n ye nsiirinin sɔrɔ yɔrɔ min, n ye a bila yen.
<h> [Suruku ni kooro]</h>
n ka nsiirin ne ye a da kungowaraw de la.
u ye ɲɔgɔn kafo ka na bari ta.
yani bari ta ka daminɛ, kooro nana.
surukukɔrɔ ye o ta ka a bla a ka npalan kɔnɔ.
kungosogo tɔw nana u kan to a ma:
ko kɔrɔ suruku a bɔ, i ka a bila, barita ma daminɛ fɔlɔ tuma min na.
ni u nana barita daminɛ, surukukɔrɔ ale ni kooro, olw kɛra baritala yɛrɛ fɔlɔfɔlɔ ye.
kooro ye i ku fereke surukukɔrɔ sen na ka surukukɔrɔ bin.
u nana u kan to ko ni min ye min bin bari la, o be minɛ ka di o ma, o be o dun.
u ko o tuma, a ye surukukɔrɔ minɛ ka a di kooro ma, a ka a dun.
surukukɔrɔ bolila tuma min na.
ni surukukɔrɔ bolila, surukukɔrɔ tagatɔ ye i kan to:
ko kɛlɛbolibaga fɔlɔ bɛ yɛlɛn ye yɛlɛfɛn ye, ne kɔni tagara.
o la jara ye o ye minkɛ ...
Jara hakili ka bon.
Jara ye i kɔ don, ko:
i dɔ maa min ka taga sani yɛlɛ ka na kɛ i la.
Jara ye i kɔ don.
o tuma na, baro jɛnyɛnna.
n ye nsiirin sɔrɔ yɔrɔ min, ne ye a bila yen.
<h> [dakabana mɔgɔ saba.]</h>
nsiirinin, nsiirinin.
cɛ saba tun be yen.
baraka tun be o la ka tɛmɛn dunyanmɔgɔ bɛ kan.
kelen be yen, a be kulun ta ka a kunun.
kelen be yen, a be banansun bɔ ka a kɛ a ka ɲin jɔsi.
kelen be yen, o ye namaranin ye, mɔgɔ te se a ka bere kɔrɔ.
la dɔ o nana sogo caman minɛ ka a kɛ ka daga fa.
ale te se ka a ta.
o ye a fɔ ko min be kulun kunun ko o ka sigi ka a kɔlɔsi.
ale sigira a kɔrɔ.
kɔnɔba dɔ nana ko n ka sogo ta wa n ka sogotigi ta?
ko sogo ta e dun ye sogotigi to yen.
a ye sogo bɛ dun ka sogotigi to yen.
la wɛrɛ blen tugun, o ye sogo caman minɛ ka a kɛ ka daga fa, diye a fɔ ko:
min be banansun bɔ ka a kɛ ka ɲin jɔsi k o bla a kɔrɔ.
o ko ko a ka kɔlɔsi yen.
sɔni kɔnɔba dɔ nana, ko n ka sogo ta wa, n ka sogotigi ta?
ko sogo ta, e ka sogotigi to yen.
a ye sogo bɛ dun ka sogotigi to yen.
la wɛrɛ blen tugun o ye sogo caman minɛ ka a kɛ ka daga fa, diye a fɔ ko:
min ye namaranin ye, ko o ka sigi a kɔrɔ.
kɔnɔba nin nana, ko n ka sogo ta wa, n ka sogotigi ta?
sogo te ta, sogotigi te ta.
kɔnɔba blen ko n ka sogo ta wa n ka sogotigi ta?
sogo te ta, sogotigi te ta.
kɔnɔba blen ko n ka sogo ta, n ka sogotigi ta?
sogo te ta, sogotigi te ta.
namaranin ye fofo ka sin ka kɔnɔba dɛrɛ a kan ma.
diye a fɔ ko min be kulun kunun, ko o ka nɛgɛbere ta ka na.
ale dɛsɛra ka nɛgɛbere ta.
min be banansun bɔ ka a kɛ ka ɲin jɔsi, ko o ka nɛgɛbere ta ka na.
ale dɛsɛra ka nɛgɛbere ta.
namaranin fofora ka taga nɛgɛbere ta ka na ka a kɛ ka kɔnɔba nin kun ci.
o ye a don a ka daga kɔnɔ k a kɛ o tobi ye.
sɔni dennin dɔ ye a fɔ:
ko ma, n ɲɛ be sogokasa dɔ la.
sogokasa, ko ale ɲɛ be a la.
dennin sinna ka ɲɛgɛnɛ kɛ ten, ntori belebele dɔ bɔra a la.
ntori belebele a sinna ka o mɔgɔ saba bɛ kunun.
n ye nsiirinin sɔrɔ yɔrɔ min, n ye a bila yen.
﻿<h> Kangaba ni Bamakɔ cɛ sira labɛnko</h>
Sibiridon, san 2008 zuwɛnkalo tile 7 o bɛna to Manden tariku donbaw katimu kɔnɔ.
o don de, jamanakuntigi Amadu Tumani Ture ye Bamako ni Kangaba cɛsira labɛnbaaraw koronbokari kɛ.
Sirako in ye mandenkaw ka laɲini kɔrɔba ye.
koba bɛɛ n'a kunbɛnkanba don dɛrɛ.
o de kosɔn, k'a ta Samaya (n'o jatelen don manden donda ye); ka don kangaba, ka tɛmɛ farabana; Samaya; joliba; kirina; kurusale; kole ni Bankumana duguw fɛ, jama bɔra fan bɛɛ ni dunuw ni ladala folifɛn tɔw bɛɛ ye walasa ka foli kɛ jamanakuntigi n'a nɔfɛmɔgɔw ye.
jamanakuntigi n'a nɔfɛ jama donnen kangaba, o y'a sɔrɔ tile waati 11 nan tɛmɛna ni sanga 30 ye, awa funteni tun bɛ haali.
Nk'o ma fɛn bɔ mandenkaw ka jama yeko la baara in koronbokarikɛnɛ kan.
an ka ɲɔgɔn hakili lajigin ko kabi jamanakuntigi y'a jira san 2008 awirilikalo la ko sɔɔnin kangabasira dilanni bɛna daminɛ, mandenka timinandi dɔw ye kangaba ni Bamakɔ k'u sen na, walasa ka na o foli lase jamanakuntigi ma Bamako.
Kangaba ni Bamako cɛ sira dilanni koronbokari kɛra kurukanfuga masurunya na, n'o ye yɔrɔba ye manden ni Mali tariku kɔnɔ.
<h> Baarakɛnɛ gɛlɛnba</h>
Kangaba mɛri, n'o ye Mamutu Keyita ye, o y'a ka jama kunbɛn jɛmukan daminɛ ni nisɔndiyaba ye.
a y'a jira ko baara in tun makɔnɔnen don mandenkaw fɛ a mɛɛnna ka d'a nafa kan.
mɛri Mamutu ye jamanakuntigi fo a ka lahidu talen waleyali in na, san kelen danma kuntaala kɔnɔ, a ka manda rɔkurayalen kɔ Malidenw fɛ.
nka mɛri y'a laɲini sira in ka tɛmɛ ka se fo Lagine dancɛ la.
Kangaba mɛri y'i to o foliw de la ka kuma Kangaba denmisɛnw tɔgɔlaso jɔli banniko kan, n'o tɛ mɛnfɛn ye bɛlen.
o so fana jɔra ni jamanakuntigi ka dɛmɛ de ye.
Kangaba mɛri y'i sɛmɛ kɛnɛ in na ka mandenkaw ka laɲiniko wɛrɛ da jamanakungi ɲɛkɔrɔ, n'o ye kangaba kalansoba "lise" kunkanko ye.
Jɛmukan kelen in kɔnɔ, kangaba mɛri Mamutu Keyita da sera mandenkaw haminankow ma, minnu ye: kɛɲɛkafɛkɛlɛ; diɲɛnatigɛ gɛlɛya; Mali kalanko gɛlɛya ... Nin ye kunnafoni ye an ye min bɔ "L'ESSOR" kunnafonisɛbɛn bɔko 16214 kɔnɔ.
nk'a kafisa jɛkabaara sɛbɛnɲɛkulu yɛrɛ k'a ka nisɔndiya jira ka ɲɛsin waleba in ma, min bɛ don manden tariku kɔnɔ.
n'an y'a lajɛ, an b'a ye ko k'a ta Samaya, ka don Samaɲana; ka tɛmɛ kirina fɛ fo kangaba, sira tɛmɛdugu ninnu bɛɛ y'an ka lawale surun cɛbaw dagayɔrɔ de ye.
fɛn min ye bi lahalako ye, kangaba ye duguba kofɔtaw dɔ ye diɲɛ kɔnɔ.
k'a fɔ ko sira lakika t'o dugu masira ni jamana fagaba dugu cɛ, o ye makariko ye, kuma tɛ n'a y'a sɔrɔ sira bɔnsɔn min bɛ yen, n'o ma ɲi adamadenw n'u ka bolifɛnw, an'u bololafɛnw ma san waati si !
o yɛrɛ de kanma, ka kɔn desantaralizasɔn yɛrɛ ɲɛ, o min wolora mɛriw warali la ka bɛn jamana dugubaw hakɛ ma, ka sɔrɔ ko bɛɛ tun bɛ dugutigiw de bolo ani politikitɔn kelen UDPM mɔgɔw, ɲɛmaa fɛn o fɛn tɛmɛna kangaba, o bɛɛ ninkanko de tun ye sirabako in ye.
o siratɛgɛ la an bɛ se ka kangaba sekeretɛri Zenerali kɔrɔ Awa Manbi Keyita, n'a depite kɔrɔ Nfa Mamadi Keyita kofɔ.
o ye san 1985 kow ye.
o ɲɛmaa ninnu bɛɛ, ani u fɔra minnu kɔ, O bɛɛ ka laɲini de tun ye Siraba in porozɛ waleyali ye u tile la.
nka, waati min bɛnnen don Ala ma, o de ye waati ye.
o kosɔn, kangaba ni Bamako cɛ Siraba in waleyali porozɛ ye sira sɔrɔ kangaba mɛri Mamutu Keyita tile la bi.
o ye alataanuko ye !
Kangaba ni Bamako cɛ sira dilanni bɛ manden jama bɛɛ de nafa, kabi julafundo; keɲege; Banankoro; Balanzan fo ka don kangaba kɔnɔ, ka d'a kan olu ye duguw ye diɲɛnatigɛ tɛmɛcogo yɛrɛ ye minnu ni kangaba nunjuruw siri ɲɔgɔn na sira caman fɛ.
Siraba in, n'a kɛra ko lawaleyafɛn telin yɛrɛ ye, mɔgɔ bɛ se k'a fo k'o ye daamu dalen ye ko kura hali manden sɛnɛfɛnw kan.
Manden dun bɛɛ ye sɛnɛ basigiyɔrɔw de ye.
o yɛrɛ tɛmɛnen kɔ, n'a fɔra ko mɔgɔ bɛ se ka manden ni Bamako kɛ san waati bɛɛ, samiɲɛ ni tilema, o fana ye taare fɔkun bɛrɛbɛrɛ ye.
o dun tɛ taa sira ɲuman, dilanko ɲuman kolo girin kɔ.
Mandensira in min dilanni baaraw koronbokari kɛra Mali jamanakuntigi fɛ sibiridon, san 2008 zuwɛnkalo tile 7, an bɛ Ala deli a ka barika don a ko la a baara ka ɲɛsɔrɔ latigɛbagaw bolo.
o ye hɛrɛko ye !
﻿<h> Sɔrɔdasiw ni ko !</h>
an bɛ waati min na i ko sisan, kabi k'a daminɛ san 1963 la yɛrɛ, Mali kɛɲɛkafɛkɛlɛko in kɛlen bɛ "deregedennin kanba" ye maliden bɛɛ bolo, ɲɛmaa fara kɔmaa kan, Mali fasoden ɲuman bɛɛ !
a kɛlen bɛ i ko kulusi jala siriyɔrɔ namannen ye a siribaga bolo.
k'a ta Mali fanga fɔlɔ la, fo ka se bi fanga ma, Gɔfɛrɛnama sigilenw bɛ y'u ninyɔrɔ sɔrɔ kɛɲɛkafɛkɛlɛ in na: san 1963; san 1988; 1994 ... fo ka san 2008 in ma.
o b'a jira ko abada Mali kɛlɛcɛw ma ton jigin fewu kɛɲɛkayanfan fɛ.
Awa, fitinɛ in bɛ Malidenw yɛrɛ de ni ɲɔgɔn cɛ, n'o ye fasoden jugu dɔw ka sanga ni waati bɛɛ wulikajɔ ye k'u bɛ dankari an ka sɔrɔdasiw ka cɛya la !
Awa, waati o waati, ni fitinɛ tigilamɔgɔ ninnu y'u ka Kɛlɛkɛ minɛnw ta, Mali sɔrɔdasiw b'u lajɔ, ka sɔrɔ ka ko to fitinɛ dalasabagaw bolo.
o bɛ kɛ ka da sɔrɔdasiya yɛrɛ taabolo de kan, n'o ye: "ka jɔli ni kɛwale bɛɛ kɛ walasa ka fitinɛ bali.
nka, ni fitinɛ yɛrɛ ma ɲɛ kɛ kɔ, k'o kɛ k'a lawasa" !
o de b'a ɲɛfɔ mun na kɛɲɛkafɛkɛlɛ in n'a mɛɛnsenna bɛɛ, mɔgɔ jugu ninnu ma se ka bɔlɔnkɔnin kelen dayɔrɔ kɛnɛ bɔ Mali ka maliya la.
o kanma, an b'a fɔ ko: "Mali kɛlɛcɛw, aw ni ko; aw ni fasojɔ kɛwale; aw ni danaya" !
an b'a dɔn k'olu y'an ka samaw de ye an ɲɛ.
o kosɔn, siga t'an na ntoni ka gosiko la !
o yɛrɛ jigisigi bɛ banban an dusukun na, ka da Mali jamanakuntigi Amadu Tumani Ture ka san 2008 zuwɛnkalo tile 8 jɛmukan taabolo kɔnɔ kumaw kan, ka ɲɛsin Malidenw ma !
<ill> waati o waati, ni faso Mali ka yɛrɛtaya bɛ ka don ngalama na, sɔrɔdasiw ka wulikajɔ ma kɔtigɛ !
﻿<h> DAYƐLƐBAGA SURAN</h> Suran 1 Al-Fatiya Haya 7 A jiginna ka kɔn hijira ɲɛ (No 5) N b'a daminɛ ni Ala tɔgɔ ye hinɛ masa ni masa hinɛbaga.
1 - tanu bɛ Ala ye danfɛnw tigi.
2 - Hinɛ masa ni masa hinɛbaga.
3 - Saradon masa.
4 - An bɛ e de bato, an bɛ dɛmɛ ɲini e de fɛ.
5 - I k'an kana k'an bila sira tilennen fɛ.
6 - I ye nɛɛma kɛ mɔgɔ minnu ye, olu ka sira.
7 - I dimina minnu kɔrɔ, olu ta ko tɛ, mɔgɔ fililenw fana ta ko tɛ.
﻿<h> Misimuso Suran</h> Suran 2 Al-bakara (misimuso)<fn> 1: Suran tɔgɔ bɔra haya 67nan na an'a tɔw...
1. Alif. Laam. Miim.
2.
o kitabu min filɛ- siga t'a la, kana don Alaɲɛsiranbagaw ye.
3.
minnu bɛ limaniya ko dogolen na, u bɛ seli jɔ, n'anw (Ala)<fn> 2: Ala b'a fɔ a yɛrɛ ma ko: Anw, o kuma kɔrɔ tɛ caya jira dɛ, o ye ka bonya da a yɛrɛ kan.</fn> y'u garijɛgɛ fɛn min na, u b'o musaka (Ala ka sira kan). 4.
ani minnu bɛ limaniya fɛn na, min jiginna e (Kira) kan, ani min jiginna kakɔn i ɲɛ, wa u bɛ dɛngɛnɛya donnaban na.
5.
olu mɔgɔw de bɛ kanasira kan, ka bɔ u Ma yɔrɔ, wa olu de ye kisibagaw ye.
6.
i k'a dɔn mɔgɔ minnu kafiriyara i y'olu lasiran wo, i m'u lasiran wo, o bɛɛ ka kan olu ma, u tɛ limaniya.
7.
Ala y'olu dusukunw datugu, an'u tulow. Wa datugulan b'u ɲɛw na, ɲankata b'u ye, min dimi ka bon.
8.
mɔgɔ bɛ mɔgɔw la<fn> 1: K'a daminɛ haya 8nan na, o bɛ kuma ɲinjuguw (naanfigiw) kan. Olu bɛ silamɛya la n'u farikolow ye, nk'u dusukun tɛ silamɛw fɛ.</fn> , olu b'a fɔ ko: " an limaniyana Ala ni donnaban na " nk'olu tɛ limaniyabagaw ye.
9.
olu bɛ Ala janfa, ani mɔgɔ minnu limaniyana. Nk'u tɛ mɔgɔ si janfa fo u yɛrɛkunw, nk'u t'o kalama.
10.
(Siga) bana dɔ b'u dusukunw na, Ala y'u jiidi bana na, wa ɲankata b'u ye, min dimi ka bon, k'a sababu kɛ u bɛ nkalon min tigɛ.
11.
n'a fɔr'u ye ko: " aw kana tiɲɛni kɛ dugukolo kɔkan " u b'a fɔ: " a' k'a dɔn anw ye ɲɛnikɛlaw dɔrɔn de ye " 12.
Ɔwɔ! tiɲɛ na, olu jaati de ye tiɲɛnikɛlaw ye, nk'u t'a kalama.
13.
n'a fɔr'u ye ko: " a' ye limaniya, i n'a fɔ mɔgɔ tɔw limaniyana cogo min na " u b'a fɔ ko: "yala an ka limaniya, i n'a fɔ nalomaw limaniyana cogo min na wa ? " ɔwɔ! tiɲɛ na, olu jaati de ye nalomaw ye, nk'u t'a dɔn.
</fn> 14.
n'u ye mɔgɔw kunbɛn, minnu limaniyana, u b'a fɔ: " anw limaniyana " nka n'u taara fɛrɛ u ka sitanɛw kɔrɔ tuma min na, u b'a fɔ: " anw n'aw de don, i k'a dɔn anw ye yɛlɛbɔbagaw de ye (limaniyabagaw la) " 15.
Ala fana bɛ yɛlɛ bɔ u la, a b'u jiidi u ka dansagon kɔnɔ, u bɛ tiiritaara.
16.
olu de ye mɔgɔw ye, minnu ye kana falen fili la, u ka jago ma tɔnɔ sɔrɔ, olu ma kɛ kanabagaw ye.
17.
olu misaliya bɛ, i n'a fɔ mɔgɔ misaliya, min ye ta mɛnɛ; ta mɛnɛ y'a lamini bɛɛ kɛ yeelen ye tuma min na, Ala y'u ka yeelen lataga ka bɔ yen, k'u to dibiw la, u tɛ yeli kɛ.
18.
Tulogerenw don, bobow don, fiyentɔw don. Olu kɔni tɛ kɔsegin (ka na tiɲɛ ma) ."
19.
walima u bɛ i n'a fɔ sanjiba min bɔra sanfɛ, dibiw b'a la, sankulu b'a la, sanyegeru b'a la, u b'u bolokɔɔninw don u tulow kɔnɔ, Sanpɛrɛn ɲɛ, saya ɲɛsiran bolo. Ala de ye lakooribaga ye ni kafiriw ye.
20.
Sanyegeru bɛ ɲini ka taga n'u ɲɛw ye. Tuma o tuma ni sanyegeru ye yeelen bɔ u ye, u bɛ taama o kɔnɔ, nka n'a ye dibi don u la tuma min na, u b'u jɔ.
n'a tun ye Ala diya, walaahi a tun b'u tulow n'u ɲɛw latunun ka bɔ u la. I k'a dɔn Ala ye sebaa ye fɛn bɛɛ lajɛlen na.
</fn> 21.
Hee aw mɔgɔw, a' y'a' Ma bato, masa min y'aw dan, a ye mɔgɔw fana dan, minnu kɔnn'aw ɲɛ, a dɔ la aw na siran a ɲɛ.
22.
masa min ye dugukolo kɛ fɛnsɛfɛn ye aw ye, ka sankolo kɛ bili ye, a ye ji lajigin ka bɔ sanfɛ, ka jiridenw labɔ o (ji in) na, ka kɛ garijɛgɛ y'aw ye. O tuma aw kana sinaw kɛ Ala la, k'a sɔrɔ aw b'a dɔn.
23.
n'a y'a sɔrɔ aw bɛ siga kɔnɔ fɛn na, anw ye min jigin an ka jɔnkɛ (Kira) ma, o tuma a' ye na ni suran kelen ye, min y'a ɲɔgɔnna ye. A' k'aw ka seerew wele, ni Ala tɛ, n'a y'a sɔr'aw ye tiɲɛtigiw ye.
24.
n'a' m'o kɛ dun-aw tɛna se k'o kɛ fewu yɛrɛ- o tuma a' ye siran tasuma ɲɛ dɛ! min mɛnɛlan ye mɔgɔw ni kabakurunw ye, a labɛnna kafiriw ye.
25.
e ka mɔgɔw laɲagali, minnu limaniyana ka baara ɲumanw kɛ, ko alijinɛw b'u ye, kɔjiw bɛ boli minnu jukɔrɔ. Tuma o tuma ni alijinɛ jiriden fɛn o fɛn dir'u ma sɔnnifɛn ye, u b'a fɔ ko: " nin de ye fɛn ye anw sɔnna min bɔɲɔgɔnko de la kakɔrɔ, k'a sɔrɔ olu dun sɔnna min na, o ye bɔnfɛɲɔgɔnmaw ye (nka kelenw tɛ).
wa furumusow b'u ye alijinɛ kɔnɔ, minnu saniyalen bɛ, u bɛ to a kɔnɔ kudayi.
26.
i k'a dɔn Ala tɛ saamɛ ka misali si jira (mɔgɔw la) a mana kɛ fɛn o fɛn ye, a kɛra soso ye wo, walima min b'o duguma (dɔgɔya la).
ayiwa mɔgɔ minnu limaniyana, olu b'a dɔn ko tiɲɛ don ka bɔ u Ma yɔrɔ, ayiwa mɔgɔ minnu kafiriyara, olu b'a fɔ ko: " Ala ye mun laɲini ni nin misali in ye sa ! " Ala bɛ mɔgɔ caman lafili n'o ye, a bɛ mɔgɔ caman kana n'o ye fana. A tɛ mɔgɔ si lafili n'o ye fo mɔgɔtiɲɛnenw. 27.
minnu bɛ Ala ka layidu wuyan, a sirilen kɔ, Ala ye yamaruya kɛ ko min ka tugu, u b'o tigɛ.
u bɛ tiɲɛni kɛ dugukolo kɔkan, olu de ye mɔgɔ bɔnɛnenw ye.
28.
cogo jumɛn na aw bɛ kafiriya Ala ma, k'a sɔrɔ aw tun ye suw ye, Ala y'aw laɲɛnamaya.
o kɔfɛ a bɛn'aw faga, o kɔfɛ a bɛn'aw laɲɛnamaya, o kɔfɛ aw bɛ kɔsegin Ala ma ?.
29.
Ala ye masa ye, min ye dugukolo kɔkanfɛn bɛɛ lajɛlen dan aw ye, o kɔfɛ a y'a dakɛɲɛ sanfɛ.
a y'olu dakɛɲɛ ka kɛ sanfara wolonwula ye, Ala ye dɔnnibaa ye ni fɛn bɛɛ ye.
30.
(Hakilijigin kɛ) waati min, ni e (Kira) Ma y'a fɔ mɛlɛkɛw ye ko: " ne bɛ nɔnabilabaa dɔ bila dugukolo kɔkan "<fn> 1: O nɔnabilabaa kɛra an fa Hadama de ye.</fn> mɛlɛkɛw ko: " yala e (Ala) bɛ mɔgɔ bila dugukolo kɔkan, min bɛ tiɲɛni kɛ dugukolo kan.
a bɛ (fagali kɛ) ka joli bɔn. anw dun b'e Ala tɔgɔ saniya n'i tanuni ye, k'i lajɛya ? Ala ko: " a' k'a dɔn ne bɛ fɛn dɔn, aw tɛ min dɔn " 31.
Ala ye Hadama ladɔnniya fɛnw tɔgɔw bɛɛ lajɛlen na. O kɔfɛ a y'u jira mɛlɛkɛw la, a ko: " a' ye nin fɛnw tɔgɔ fɔ n ye, n'a y'a sɔrɔ aw ye tiɲɛtigiw ye ."
32.
(Mɛlɛkɛw) ko: " saniya b'e Ala ye!
dɔnni si t'anw na, fo e y'an ladɔnniya min na, i k'a dɔn e ye dɔnnibaa ye, e ye kodɔnbaa ye.
33.
Ala ko: " hee Hadama, u tɔgɔw fɔ u ye! " kabini Hadama y'u tɔgɔw fɔ u ye. Ala ko: " yala ne m'a fɔ aw ye ko ne bɛ sanfaraw ni dugufara ko dogolen dɔn, ne bɛ fɛn dɔn aw bɛ min bange, an'aw tun bɛ min dogo " 34.
(Hakilijigin kɛ) waati min na anw Ala y'a fɔ mɛlɛkɛw ye ko: " a' ye sujudu bin Hadama ye! u bɛɛ ye sujudu bin, fo Ibilisa, o y'a ban, k'a yɛrɛ bonya, a kɛra kafiriw dɔ ye.
35.
an ko: " hee Hadama, e n'i furumuso, a' ye sigi alijinɛ na! aw fila ka dumuni kɛ a kɔnɔ dunkafa la, yɔrɔ o yɔrɔ man'aw diya, nk'aw kana magɛrɛ nin jiri in na<n> ... aw</n> bɛ kɛ yɛrɛtɔɲɔnaw dɔ ye " 36.
ayiwa sitanɛ y'u mɔgɔ fila don fili la jiriko in na, a y'u labɔ fɛn na, u tun bɛ min na.
an ko: " aw bɛɛ ka jigin !
aw dɔ ye dɔ jugu ye sa, basigiyɔrɔ b'aw ye dugukolo kan, ani daamuta, ka taa a bila waati la ."
37.
Hadama ye kumakan dɔw sɔrɔ ka bɔ a Ma yɔrɔ, Ala sɔrɔla ka tuubi minɛ a ye, i k'a dɔn Ala ye tuubiminɛbaga ye, masa hinɛbaga don.
38.
an ko: " aw bɛɛ lajɛlen ka jigin ka bɔ alijinɛ kɔnɔ!
ni kana nan'aw ma tuma min na, ka bɔ ne Ala bara, ni mɔgɔ min tugura ne ka kana kɔ, siran t'olu kan, olu tɛ nisɔngoya " .
39.
nka mɔgɔ minnu kafiriyara ka anw ka hayaw nkalontigiya, olu ye jahanamadenw ye, olu bɛ dumɛ o kɔnɔ kudayi.
40.
Hee aw Isirayila denw, a' y'aw hakili jigin ne Ala ka nɛɛma na !
n ye minnu k'aw ye.
a' ye n ka layidu dafa, n fana b'aw ka layidu dafa. A' ye siran n kelen ɲɛ!
41.
a' ye limaniya fɛn na, ne ye min jigin, ka kɛ tiɲɛtigiyafɛn ye fɛn na, min b'aw bolo.
aw kana kɛ mɔgɔ fɔlɔ ye, min bɛ kafiriya n'a ye.
aw kana n ka hayaw falen sɔngɔ fitinin na, a' ye siran n kelen ɲɛ.
42.
aw kana tiɲɛ ɲagami nkalon na, ka tiɲɛ dogo k'a sɔrɔ aw b'a dɔn.
43.
a' ye seli jɔ, a' ka jaga di! aw ka kunbereminɛ kɛ! kunbereminɛbagaw fɛ.
44.
Yal'aw bɛ mɔgɔw yamaruya ni ɲuman ye, ka ɲinɛ aw yɛrɛkunw kɔ, k'a sɔrɔ aw dun bɛ ka (Tawureta) kitabu kalan, yal'aw tɛ hakili sɔrɔ wa?
45.
a' ye dɛmɛ ɲini ni sabali ni seli ye ! a' k'a dɔn seli ye ko gɛlɛn ye, (mɔgɔw kan) fo yɛrɛmajiginbagaw dɔrɔn. 46.
olu minnu dalen b'a la k'u y'u Ma Ala kunbɛnbagaw ye, wa u bɛ kɔsegin a ma.
47.
Hee Isirayila denw, a' y'aw hakili jigin ne ka nɛɛma na, n ye min k'aw ye, ani fana ne y'aw fisaya (aw ka waati) danfɛn bɛɛ kan.
48.
a' ye siran don ɲɛ, Ni tɛ se ka fosi sara Ni wɛrɛ ye, soonadon si tɛ minɛ a bolo, kunmatu<fn> 1: Kunmatu ye kunmabɔ ye bamanankan na, nka kunmabɔ bɛ se ka dɛsɛ fɛn Dawula hakɛ ma, nka n'i y'a mɛn kunmatu, o ye fɛn ye, a ni min Dawula ka kan.
</fn> tɛ minɛ a bolo, u tɛ dɛmɛ fana.
49.
(A' y'a hakili jigin) waati min na anw y'aw kisi ka bɔ Farawona ka mɔgɔw bolo, olu minnu tun bɛ ɲankata cɛjugu da aw kan, u tun b'aw den cɛmanw kantigɛ, ka musomanw to ɲɛnamaya la, lajarabiba bɛ o koɲɛ na, ka bɔ aw Ma yɔrɔ.
50.
(A' y'aw hakili jigin) tuma min, anw ye geji fara n'aw ye (aw ka tɛmɛ) an y'aw kisi, an ye Farawona ka mɔgɔw kɛ jirɔsuw ye, k'a sɔrɔ aw bɛ k'u filɛ.
51.
(A' y'aw hakili jigin) waati min na, n'an ye su bi naani layidu di Musa ma, o kɔfɛ aw ye nturanin minɛ (k'o bato) Musa taalen kɔfɛ, k'a sɔr'aw kɛra yɛrɛtɔɲɔnaw ye.
52.
o kɔfɛ an yafara aw ma nin bɛɛ tɛmɛnen kɔ, walasa aw bɛ barika da.
53.
(A' y'aw hakili jigin) waati min na, an ye kitabu di Musa ma, ani danfarabaga<fn> 1: Danfarabaga: fɛn min bɛ tiɲɛ ni nkalon fara ka bɔ ɲɔgɔn na, dɔw ko: o fana ye Tawureta ko ye.</fn> walasa aw na kana.
54.
(A' y'aw hakili jigin) waati min na, ni Musa y'a fɔ a ka mɔgɔw ye ko: " hee n ka mɔgɔw, tiɲɛ na, a' y'aw yɛrɛkun tɔɲɔ n'aw ka minɛni ye nturanin na, (k'o bato) o tuma, a' ye tuubi ka taa aw sindibaga masa ma " o tuma aw yɛrɛdama ka ɲɔgɔn faga !
o de da ka di aw la, aw sindibaga masa bara, n'o kɛra a bɛ tuubi minɛ aw ma, ka d'a kan Ala ye tuubi minɛbaga ye, hinɛbaga don.
55.
(A' y'aw hakili jigin) waati min, aw y'a fɔ Musa ye ko: " an tɛ limaniya e (Musa) la fewu, fo an ka Ala yɛrɛ ye an ɲɛ na kɛnɛ kan " o yɔrɔ la, kabapɛrɛn y'aw minɛ, k'a sɔr'aw bɛ ka filɛli kɛ.
56.
o kɔfɛ an y'aw su lakunun, aw salen kɔ, walasa aw na barika da (Ala ye) 57.
an ye kabanɔgɔ kɛ dulen y'aw Kunna, an ye Maani ni kɔnɔnintulɔlenw lajigin aw ma. (k'a fɔ aw ye ko): " a' ye dumuni kɛ fɛn sanimanw na, an y'aw garijɛgɛ minnu na " u ma an (Ala) tɔɲɔ dɛ, nk'u kɛra, u b'u yɛrɛkunw de tɔɲɔ.
58.
(A' y'aw hakili jigin) waati min na, n'an y'a fɔ ko: " a' ye don nin dugu in kɔnɔ, aw ka dumuni k'a kɔnɔ, yɔrɔ o yɔrɔ man'aw diya dunkafa la. A' ka don dugu donda fɛ aw sujudukɛtɔ. Aw k'a fɔ: " Hittatun " (Ala an hakɛ to) n'o kɛra an b'aw ka kojuguw yafa aw ma, sɔɔnin an bɛ ɲumankɛlaw jiidi.
59.
mɔgɔ minnu ye tɔɲɔni kɛ, olu y'o kumakan bafalen kumakan wɛrɛ la, min ma f'u ye. O tuma anw ye ɲankata jigin ka bɔ san fɛ, mɔgɔw kan minnu ye tɔɲɔni kɛ. Ka d'a kan u tun bɛ tiɲɛni kɛ.
60.
(A' y'aw hakili jigin) waati min na, Musa ye sanjideli kɛ Ala fɛ, a ka mɔgɔw ye. Anw ko: " kaba gosi n'i ka bere ye ! " jiɲɛ tan ni fila poyira ka bɔ o (kabakurun) na, mɔgɔw bɛɛ y'u minyɔrɔ dɔn.
(k'a f'u ye ko:) " a' ye dumuni kɛ, ka minni kɛ! ka bɔ Ala ka garijɛgɛ la, aw kana kobilisa kɛ dugukolo kɔkan aw tiɲɛnikɛtɔ ."
61.
(a y'aw hakili jigin) waati min, na n'aw (Isirayila denw) ko: " hee Musa, an tɛ se ka muɲun dunfɛn suguya kelen pe kan ten, o tuma i Ma wele an ye, a ka fɛn labɔ an ye dugukolo bɛ minnu falen, a kumafɛnw, a n'a kɔnkɔnninw, a n'a Layiw, a n'a Adasiw,<fn> 1: An y'a sɛbɛn Layi, dɔninbaa dɔw ko: Alikaamakisɛ de don.
Dɔninbaa dɔw fana ye Adasi kɛ tiganinkuru ye.
</fn> ani a jabaw" Musa " ko: " yala aw b'a ɲini ka fɛn ɲuman falen fɛn majiginnen na wa ?
" a' ye taa jigin duguba dɔ kɔnɔ!
aw ye min ɲini, aw b'o sɔrɔ " dɔgɔyama ni sɛgɛn binn'u kan, u kɔseginna ni funun ye ka bɔ Ala yɔrɔ, o kɛra ka d'a kan u tun kɛra, u bɛ kafiriya ni Ala ka hayaw ye, u bɛ Ala ka sudabagaw (nabiɲumanw) faga, k'a sɔrɔ a tɛ kɛ ni tiɲɛ ye.
ani ka d'a kan u ye Ala kansɔsɔ, wa u tun bɛ dansagon.
62.
i k'a dɔn mɔgɔ minnu limaniyana, ani minnu kɛra yahudiyaw ye, ani nansaraw ni Saabinaw, ni mɔgɔ min limaniyana Ala la, ani donnaban la, ka ɲuman kɛ, olu baraji b'u ye u Ma bara, siran t'olu kan, wa olu tɛ nisɔngoya.
63.
(A' y'aw hakili jigin) waati min na an y'aw ka layidu minɛ, an ye kulu kɔrɔta aw kun na. Ko: " an ye min di aw ma, a' y'o minɛ ni barika ye, a' k'aw hakili jigin fɛn na, min b'a kɔnɔ, walasa aw na siran Ala ɲɛ" 64.
aw tilala k'aw kɔdon o tɛmɛnen kɔfɛ, n'a y'a sɔrɔ Ala ka fisamandiya n'a ka hinɛ tun t'aw kan, walaahi aw tun bɛ kɛ mɔgɔ bɔnɛnenw dɔ ye.
65.
Tiɲɛ-tiɲɛ na, mɔgɔ minnu ye dan sagon aw (Yahudiyaw) la sibiri don fɛ, aw b'olu dɔn faasi.
an ko (olu ma): " a' ye kɛ gɔn majiginnenw ye " 66.
an y'o (ɲankata) in kɛ kankarimada ye, fɛn na min b'a ɲɛfɛ, ani min b'a kɔfɛ ani waajuli alaɲɛsiranbagaw ye.
67.
(a y'aw hakili jigin) waati min na Musa y'a fɔ a ka mɔgɔw ye ko: " aw k'a dɔn Ala b'aw yamaruya k'aw ka misimuso dɔ kantigɛ " u ko (Musa ma): " yala i b'an minɛ k'an kɛ yɛlɛbɔnnafɛn ye wa ?
" (Musa) ko: " ne bɛ tanga ɲini Ala fɛ n kana kɛ kodɔnbaliw dɔ ye dɛ !
" 68.
u ko: " i Ma wele an ye, misimuso suguya min don, a k'o bange an ye" (Musa) ko: " a' k'a dɔn ko Ala b'a fɔ aw ye ko: " misimuso min don, misimusokɔrɔ tɛ, jaganingosibali fana tɛ, misimuso cɛmata<fn> 1: Misimusomankan: bamanankan na min ma tɛmɛ kɔniɲɛ fila kan, wala kelen.
</fn> don, o fila ni ɲɔgɔn cɛ, o tuma aw yamaruyara ko min na, a' y'o kɛ!
" 69.
u ko: " i Ma wele an ye, misimuso in fari ɲɛ mana kɛ min ye, a k'o bange an ye sa " (Musa) ko: " aw k'a dɔn Ala b'a fɔ aw ye ko: misimuso buwaji don, a fari ɲɛ saniyalen bɛ, a filɛli bɛ filɛlibagaw nisɔndiya.
70.
u ko: " i Ma wele an ye, a ka misimuso in cogoya bange an ye, k'a masɔrɔ misiw ɲagamina an bolo ɲɔgɔn na, wa an kɔni, ni Ala sɔnn'a ma, anw ye kanabagaw ye.
71.
(Musa) ko: " i k'a dɔn Ala b'a fɔ ko: " Misimuso min don, a kolonnen tɛ k'a bɛ dugukolo sɛnɛ, a tɛ (ji sama ka bɔ kɔlɔn na) ka foro sɔn.
misi kisilen don fiyɛn bɛɛ ma; fariɲɛ fila t'a la " u ko (Musa ma): " sisan kɔni, i nana ni tiɲɛ ye sa, o tuma u ye misimuso in kantigɛ, u tun bɛ ɲini ka dɛsɛ k'a kɛ.
72.
waati min na, aw ye mɔgɔ dɔ faga, aw bɛɛ y'aw dalacɛ o la, nka Ala ye fɛn labɔbaga ye, aw tun bɛ min gundo.
73.
o tuma anw (Ala) ko: " a' ye su in bugɔ ni (misi in sinfon) dɔ ye!
" Ala bɛ suw lakunun nin cogo de la, a b'a ka kabakow jira aw la, a dɔ b'a la a na hakili sɔrɔ.
74.
o kɔfɛ aw (Isirayila denw) dusukunw jara o ko in tɛmɛnen kɔ, ka kɛ i n'a fɔ kabakurun, walima ka ja ka tɛmɛ o kan, ka d'a kan kaba dɔw bɛ yen, kɔjiw bɛ poyi ka bɔ o la. Wa i k'a dɔn kaba dɔw bɛ yen, olu bɛ cɛci, ji bɛ bɔ o la, i k'a dɔn kaba dɔw fana bɛ yen, walaahi olu bɛ bin alaɲɛsiran fɛ.
wa Ala tɛ ɲinɛbaga ye fɛn kɔ, aw bɛ min kɛ.
75.
Yala aw (silamɛw) bɛ tamaki ko u (Yahudiyaw) bɛ da aw la wa, k'a sɔrɔ jamakulu dɔ tun b'u la, olu bɛ Ala ka kuma mɛn, ka tila k'a yɛlɛma, u kɛlen kɔfɛ k'a faamuya, k'a sɔrɔ u b'a dɔn fana.
76.
n'u ye mɔgɔw kunbɛn, minnu limaniyana, u b'a fɔ ko: " an limaniyana " nka n'u dɔ la kelen fɛrɛla dɔ kɔrɔ, u b'a fɔ ko: " yala Ala ye foni min k'aw ye, a'b'o lakali ninnu (silamɛw) ye wa, a laban na u na taa o kɛ jo ye aw kan aw Ma bara, yal'aw tɛ hakili sɔrɔ wa " ?
77.
Yala olu t'a dɔn k'u bɛ fɛn min gundo, an'u bɛ min bange, Ala b'o dɔn?
78.
mɔgɔw b'u la, minnu ye kunfinw ye, u tɛ kitabu dɔn, fo nata gansanw, olu tɛ fosi la, fo bisigi.
79.
galo bɛ mɔgɔw ye, minnu bɛ kitabu sɛbɛn n'u bolow ye, ka tila k'a fɔ mɔgɔw ye ko: " nin bɔra Ala yɔrɔ walasa " k'o feere sɔngɔ fitinin na<fn> 1: O kɔrɔ: hali n'u ye nafaba sɔrɔ o la diɲɛ na, o bɛɛ ye fitinin ye lahara ta kɔrɔ, o min tɛ ban.</fn> .
galo b'u ye k'a sababu k'u bolow ye min sɛbɛn, wa galo b'u ye, k'a sababu k'u bɛ wale min kɛ.
80.
u (Yahudiyaw) ko: " jahanama tasuma tɛ maga anw na fewu, fo tile damadɔw " a fɔ: "yal'aw ye layidu minɛ Ala fɛ wa? Ala kɔni t'a ka layidu tiɲɛ dɛ, tari aw bɛ fɛn fɔ ka da Ala la, aw tɛ min dɔn ? ."
81.
Ɔwɔdɛrɛ!
ni mɔgɔ min ye juguman dɔ kɛ, n'o ka kojugu y'o lakoori, olu tigiw ye jahanama dungew ye, olu bɛ to a kɔnɔ kudayi.
82.
mɔgɔ minnu limaniyana, ka baara ɲumanw kɛ, olu ye alijinɛdenw ye, olu bɛ to a kɔnɔ kudayi.
83.
(A' y'aw hakili jigin) waati min na, n'an ye Isirayila denw ka layidu minɛ ko: " aw tɛ fosi bato fo Ala, ani ka bangebaga fila minɛ koɲuma, ani balimasurun, ani falatɔ, ani sɛgɛnbaatɔw, a' ka kuma ɲuman fɔ mɔgɔw ye, a' ka seli jɔ, ka jaga di " o kɔfɛ aw y'aw kɔdon fo jamakulu fitinin aw la, aw ye kɔdonbagaw ye.
84.
(A' y'aw hakili jigin) waati min na, n'an b'aw ka layidu minɛ, ko: " aw kana ɲɔgɔn joli bɔn, aw kana ɲɔgɔn labɔ aw ka duw kɔnɔ " o kɔfɛ aw y'o layidu sabati k'a sɔrɔ aw b'o seereya.
85.
aw de filɛ o mɔgɔ kelenw ye tuguni, aw bɛ ɲɔgɔn faga, aw bɛ jamakulu dɔ labɔ aw yɛrɛdama na, u ka duw kɔnɔ.
aw bɛ ɲɔgɔn dɛmɛ olu kan ni jurumu ni dantɛmɛ ye, o n'a ta bɛɛ, n'u nana aw ma u minɛnen ɲɛnamaminɛjɔnya na, a' b'olu kunmabɔ, k'a sɔrɔ u labɔli yɛrɛ ye haramu y'aw ma.
aw bɛ limaniya kitabu (kuma) dɔ la, ka tigɛ dɔ la wa?
o tuma mɔgɔ min bɛ nin baara in kɛ aw la, o sara ye mun ye ni dɔgɔyama tɛ diɲɛ ɲɛnamaya kɔnɔ?
wa jɔ don na u bɛ kɔsegin ka taa ɲankata gɛlɛn ma, Ala tɛ ɲinɛbaga ye fɛn kɔ,aw (Yahudiyaw) bɛ min kɛ.
86.
olu de ye mɔgɔw ye, minnu ye lahara (alijinɛ) falen diɲɛ ɲɛnamaya la, ɲankata tɛ fɛngɛya u kan fewu, wa u tɛ dɛmɛ.
87.
Tiɲɛ-tiɲɛ na, anw ye kitabu di Musa ma, an ye kiraw tugu-tugu a nɔfɛ, an ye dalilu kɛnɛmanw di Mariyama denkɛ Yisa ma, an y'a kologɛlɛya ni nisani ye.
Yala tuma o tuma, ni ciden dɔ nan'aw (yahudiyaw) ma, ni fɛn ye min man d'aw niw ye, a' b'aw yɛrɛbonya, aw ye (ciden) jamakulu dɔw nkalontigiya, aw bɛ jamakulu dɔw faga fana.
88.
u ko: " an dusukunw datugulen bɛ "<fn> 1: Yahudiyaw ye nin kuma in fɔ Alakira ye (nɛɛma ni kisi b'a ma) ko: olu dusukunw datugulen bɛ, ko Alakira ka fɔta tɛ don o kɔnɔ bilen. Dɔw ko a kɔrɔ: an dusukun datugulen bɛ ni dɔnniya ye, an mago tɛ dɔnniya wɛrɛ la tun.</fn> ayi o to yen! Ala de y'u danga k'a sababu k'u ka kafiriya ye. U bɛ limaniya fɛn min na, o ka dɔgɔn haali.
89.
tuma min na, kitabu nana u ma ka bɔ Ala yɔrɔ, min bɛ tiɲɛtigiyali kɛ fɛn na, min b'u bolo k'a sɔrɔ u tun bɛ dɛmɛ ɲini Ala bolo mɔgɔw kan, minnu kafiriyara (n'o Kira in tugukanya ye) nka tuma min, fɛn nana u ma, u ye min dɔn, U sinna ka kafiriya n'o ye, Ala ka danga bɛ kafiriw kan.
90.
u y'u yɛrɛkunw feere min na, o kɛra fɛn jugu ye, n'o ye ka kafiriya fɛn ma, Ala ye min jigin (a ka Kira laban kan) ɲɛngoya kama ko Ala bɛ a ka fisamandiya jigin mɔgɔ kan min y'a diya, ka bɔ a ka jɔnw na.
u kɔseginna ni funun ye ka fara funu wɛrɛ kan.
dɔgɔyama ɲankata bɛ kafiriw ye.
91.
n'a fɔr'u ye ko: " a' ye limaniya fɛn na, Ala ye min jigin " u b'a fɔ ko: " anw bɛ limaniya fɛn na, min jiginna an kan " u bɛ kafiriya ni fɛn ye, min b'o kɔ, o dun ye tiɲɛ ye, a bɛ fɛn tiɲɛtigiya min b'u bolo.
a fɔ: " munna aw (yahudiyaw) bɛ Ala ka nabiɲumanw faga ka kɔrɔ, n'a y'a sɔrɔ aw ye limaniyabagaw ye?
" 92.
Tiɲɛ-tiɲɛ na, Musa nan'aw ma ni dalilu kɛnɛmanw ye, o kɔfɛ aw ye nturannin minɛ k'o bato a kɔ, k'a sɔrɔ aw tun kɛra yɛrɛtɔɲɔlaw ye.
93.
(A' y'aw hakili jigin) waati min, an y'aw ka layidu minɛ, an ye kulu kɔrɔta aw kun na, (k'a fɔ aw ye ko): " an ye min d'aw ma a y'o minɛ ni barika ye!
aw ka lamɛnni kɛ " u ko: " an y'i ka kuma mɛn, an y'i ka yamaruya sɔsɔ " U laminna nturanin kanu na u dusukunw na, k'a sababu kɛ u ka kafiriya ye.
a fɔ aw ka limaniya b'aw yamaruya min na, o ye kojugu ye dɛ, n'a y'a sɔrɔ aw ye limaniyabagaw ye ."
</fn> 94.
a fɔ: " n'a y'a sɔrɔ lahara so y'aw dama ta ye Ala bara kɛrɛnkɛrɛnnenya na, ka mɔgɔ tɔw to yen, o tuma a' ye saya nata! n'a y'a sɔrɔ aw ye tiɲɛtigiw ye " 95.
u tɛ saya nata fewu k'a sababu k'u bolow ye min kɛ ka bila u ɲɛ.
Ala de ye tɔɲɔnikɛlaw dɔnbaa ye.
96.
Walaahi e b'olu (Yahudiyaw) de sɔrɔ mɔgɔw bɛɛ la girinbagabaw ye ɲɛnamaya kan, hali ka tɛmɛ minnu ye filankafoya kɛ kan.
u dɔ la kelen b'a nata n'u bɛ ka san ba kelen balo, o si jan t'u kisi ɲankata ma, hali n'u y'o balo, Ala ye yelibaga ye n'u ka baara kɛtaw ye.
97.
" a fɔ ni mɔgɔ min kɛra jugu ye (mɛlɛkɛ) jibirila ye, i k'a dɔn ale de ye kuranɛ lajigin e (Kira) dusukun kan, ni Ala ka jɛn ye. Ka kɛ tiɲɛtigiyafɛn ye, fɛn na, min b'a ɲɛfɛ (Gafe kɔrɔw la) ka kɛ kana ye, ani kibaru duman limaniyabagaw ye ."
98.
" ni mɔgɔ min kɛra jugu ye Ala ye, a n'a ka mɛlɛkɛw ye, a n'a ka kiraw ye, ani jibirila ni mikayila ye.
</fn> i k'a dɔn ko Ala ye jugu ye kafiriw ye, 99.
Tiɲɛ-tiɲɛ na, anw ye haya bangenenw jigin e ma, mɔgɔ si tɛ kafiriya n'olu ye, fo mɔgɔtiɲɛnenw.
100.
Yala tuma o tuma n'u ye layidu ta, layidu o layidu la, jamakulu dɔ b'o layidu in fili u kɔfɛ u la, ayi o to yen u caman tɛ limaniya de !.
101.
tuma min na ciden nan'u ma ka bɔ Ala yɔrɔ, min bɛ tiɲɛtigiyali kɛ fɛn na, min b'u bolo; kitabu dira mɔgɔ minnu ma, olu la jamakulu dɔ ye Ala ka kitabu fili u kɔfɛ, i n'a fɔ u t'a dɔn.
102.
ka tugu fɛn kɔ, sitanɛw bɛ min fɔ masa Solomani kunkan.
Solomani ma kafiriya dɛ, nka jinɛsitanɛw de kafiriyara, olu bɛ mɔgɔw dege kɔrɔtɛ la. ani fɛn min jiginna mɛlɛkɛ fila ma Baabila (dugu la),<fn> 1: I n'a fɔ u tun b'a fɔli min kɛ ko masa Solomani tun ye jinɛw karaba ka don a sago kɔrɔ ni kɔrɔtɛ ye, ko o tuma Solomani tun ye kɔrɔtɛtigi dɔrɔn de ye.</fn> n'o ye Haaruta ni Maaruta ye, olu (mɛlɛkɛ) fila tun tɛ mɔgɔ kelen si dege (kɔrɔtɛ la) f'u k'a fɔ o tigi ye ko: " i k'a dɔn anw ye lajarabi de ye, i kana kafiriya dɛ !
u bɛ fɛn dege u fila bolo, u bɛ furucɛ n'a furumuso cɛfara ni min ye, nk'u tɛ se ka mɔgɔ si tɔɔrɔ n'a ye, fo n'a kɛra ni Ala ka jɛn ye.
u bɛ fɛn dege, min b'u yɛrɛ tɔɔrɔ, a t'u nafa.
Tiɲɛ-tiɲɛ na, u y'a dɔn ko ni mɔgɔ min ye kɔrɔtɛ in san, niyɔrɔ t'o ye lahara.
Walaahi u ye falenni kɛ min na, o cɛ juguyara haali, n'u tun b'a dɔn.
103.
N'i tun y'a sɔrɔ u limaniyana, ka siran Ala ɲɛ, o baraji min bɛ bɔ Ala yɔrɔ, o de ye hɛɛrɛ ye, n'i tun y'a sɔrɔ u b'a dɔn.
104.
Hee aw mɔgɔ minnu limaniyana, a' kan'a fɔ: " Raa'i na " (an mafilɛ) a' y'a fɔ: " Unsurnaa " (an lajɛ),<fn> 2: "Raa'i naa" ani " Unsurnaa ": o kuma fila bɛɛ kɔrɔ ye kelen ye, larabukan na.
</fn> a' ye lamɛnni kɛ| ɲankata bɛ kafiriw ye, min dimi ka bon.
105.
mɔgɔ minnu kafiriyara kitabu dungew la, ani filankafow, olu si m'a kanu hɛɛrɛ ka jigin aw (silamɛw) kan<fn> 3: Yahudiyaw ni nansaraw ni filankafow si tun t'a fɛ hɛɛrɛ (kuranɛ) ka jigin aw silamɛw kan ka bɔ Ala yɔrɔ, u tun b'a fɛ aw ka to fili kɔnɔ!</fn> ka bɔ aw Ma yɔrɔ, Ala dun bɛ mɔgɔ kɛrɛnkɛrɛn n'a ka hinɛ ye, min y'a diya.
Ala ye fisamandiyaba tigi ye.
106.
an tɛ haya kelen si wuli, walima k'i laɲinɛ a kɔ, fo an ka na ni dɔ wɛrɛ ye, min hɛɛrɛ ka bon n'o ye, walima an ka na n'a ɲɔgɔnna ye yala e m'a dɔn ko Ala ye sebaa ye fɛn bɛɛ lajɛlen na?
107.
Yala e m'a dɔn ko Ala kelen ta ye sanfaraw ni dugufara masaya ye, madɛmɛbaga ni dɛmɛbaga si t'aw bolo ni Ala tɛ.
108.
Tari aw b'a fɛ k'aw ka ciden ɲininka ka fɛn ɲini a bolo, i n'a fɔ fɛn min ɲinina Musa bolo cogo min na Kakɔrɔ wa?
ni mɔgɔ min ye limaniya falen kafiriya la, tiɲɛ na o tigi filila ka bɔ sirajɛlen kan.
109.
Kitabu dunge caman y'a kanu, n'u tun bɛ se k'aw lasegin aw ka limaniya kɔ, k'aw kɛ kafiriw ye, ɲɛngoya kosɔn, ka b'u yɛrɛkun na, tiɲɛ bangelen kɔfɛ u ye, o tuma a' ye yafa, a' k'aw sagon!
(u ka juguman kunna) fo Ala ka na n'a ka koɲɛ ye tuma min na, i k'a dɔn ko Ala ye sebaa ye fɛn bɛɛ lajɛlen na.
110.
a' ye seli jɔ, a' ka jaka di, aw mana hɛɛrɛ fɛn o fɛn bil'aw yɛrɛkun ɲɛ, a' b'o sɔrɔ Ala bara, a' k'a dɔn ko Ala ye yelibaa ye n'aw ka baara kɛtaw bɛɛ ye.
111.
u ko: " mɔgɔ si tɛ don alijinɛ na, fo min mana kɛ Yahudiya ye, walima nansara "<fn> 2: nansara kɔrɔ: kerecɛn.
</fn> nin y'u ka nataw de ye.
a fɔ: " a' ye na n'aw ka daliluya ye, n'a y'a sɔrɔ aw ye tiɲɛtigiw ye " 112.
Ɔwɔdɛrɛ! ni mɔgɔ min y'a ɲɛda<fn> 1: k'a ɲɛda kolon, o kɔrɔ: k'a yɛrɛkun kolon Ala ye.
</fn> kolon Ala ye, k'a sɔrɔ a bɛ ɲuman kɛ, o tigi ka baraji b'a ye a Ma bara, siran t'olu kan, olu tɛ nisɔngoya.
113.
Yahudiyaw ko: " nansaraw tɛ (tiɲɛ) fosi kan ." nansaraw fana ko: " Yahudiyaw tɛ fosi kan " k'a sɔrɔ olu bɛɛ bɛ kitabu kalan.
o cogo la mɔgɔ minnu tɛ fɛn dɔn, olu fana ye ninnu (Yahudiyaw ni Nansaraw) ka kuma ɲɔgɔn fɔ, Ala de bɛ kiiti tigɛ u ni ɲɔgɔn cɛ jɔdon na, fɛn na, u tun bɛ ɲɔgɔn fɔnkɔɲɔgɔnya min na.
4 114.
mɔgɔ si tɛ yɛrɛtɔɲɔbaa ye ka tɛmɛ mɔgɔ kan, min ye Ala ka misiriw bali (mɔgɔw la) ko Ala tɛ kofɔ o kɔnɔ, ka tila ka dabali tigɛ o misiriw ciliko la.
olu mɔgɔw kɔni, a man kan, u ka don o misiriw kɔnɔ, fo u siranbaatɔ.
Kunmasuli b'u ye diɲɛ ɲɛnamaya kɔnɔ, wa ɲankata b'u ye lahara don na, min ka bon.
115.
Ala de ta ye kɔrɔn ni tilebin ye, a' man'aw ɲɛsin yɔrɔ o yɔrɔ la, Ala ɲɛda bɛ yenninnɔ.
a' k'a dɔn Ala ye yiriwa masa ye dɔnni masa don.
116.
u ko: " Ala ye dentigiya kɛ " saniya bɛ Ala ye!
Ayi, o to yen!
Ala ta ye fɛnw ye, minnu bɛ sanfaraw ni dugufara kɔnɔ.
fɛn bɛɛ lajɛlen majiginnen bɛ ale de ye.
117.
Sanfaraw ni dugufara jujɔnbaga de ye Ala ye.
ni Ala kiitira koɲɛ dɔ la, a' k'a dɔn a b'a fɔ o ko ma dɔrɔn: " kɛ " o bɛ sin ka kɛ.
118.
mɔgɔ minnu tɛ fɛn dɔn, olu ko: " munna Ala tɛ kuma an fɛ sa, walima kabako dɔ tun ka na an ma " o cogo la mɔgɔ minnu kɔnna u ɲɛ, olu fana ye ninnu ka kuma ɲɔgɔn fɔ, u dusukunw de bɔra ɲɔgɔn fɛ. tiɲɛ na, anw ye hayaw bange mɔgɔw ye, minnu bɛ dɛngɛnɛya. 119.
i k'a dɔn an ye e (Kira) ci ni tiɲɛ ye, k'i kɛ nisɔndiyabaga ye ani lasiranbaga. E tɛ ɲininka jahanamadenw ka ko la.
120.
nansaraw ni Yahudiyaw tɛ jɛn e (Kira) ma fewu, fo i ka tugu u ka diinɛ kɔ.
a fɔ: " a' k'a dɔn Ala ka kana de ye kana ye, walaahi ni e tugura u Nidungɔ kɔ, fɛn nanen kɔfɛ i ma ka bɔ dɔnni na, madɛmɛbaa ni dɛmɛbaa si t'i bolo ka bɔ Ala ma.
121.
an ye kitabu di mɔgɔ minnu ma, n'u b'a kalan, a kalancogo lakika la, olu de bɛ limaniya a la.
nka ni mɔgɔ minnu kafiriyara kuranɛ ma, olu ye mɔgɔ bɔnɛnenw ye.
122.
Hee Isirayila denw, a' y'aw hakili jigin ne ka nɛɛma na, n ye min kɛ aw ye, ani ne y'aw fisiya (aw ka tuma) danfɛnw bɛɛ kan.
123.
a' ye siran don ɲɛ, Ni si tɛ se ka fosi sara ni wɛrɛ ye.
Kunmatu tɛ minɛ Ni si bolo don min na, soonadon tɛ Ni si nafa, wa u si tɛ dɛmɛ.
124.
(A' y'a'hakili jigin) waati min na, Iburahima Ma y'a lajarabi ni kumakan dɔw ye, a y'olu dafa, Ala ko: " ne b'i kɛ ɲɛmɔgɔ ye mɔgɔw ye " (Iburahima) ko: " ani Ne buruju dɔw fana " Ala ko: " tɔɲɔlikɛlaw tɛ don ne ka layidu kɔnɔ<fn> 1: alimami kɔrɔ bɛ kɛ ɲɛmɔgɔ, wala ladegelifɛn ye.
</fn> " 125.
(Hakilijigin kɛ) waati min na anw ye lahɔrɔma so kɛ taanika-seginyɔrɔ ye mɔgɔw ye, ani hakilisigiyɔrɔ, ko: " a' ye seliyɔrɔ dɔ minɛ Iburahima jɔyɔrɔ la! an ye yamaruya di Iburahima ma, ani (a denkɛ) Isimayila, ko: " aw fila ka n ka lahɔrɔma so saniya, laminibagaw ni sabatibagaw ye<fn> 2: Sabatibagaw: mɔgɔ minnu basigilen bɛ to misiri kɔnɔ Alabato kama, u tɛ bɔ ka taa yɔrɔ si la, o bɛ wele ko: Al'iitikaafu.</fn> ani kunbereminɛbagaw ni tenturubagaw.
126.
(Hakilijigin kɛ) waati min na Iburahima ko: " n tigi Ala, i ka nin kɛ dugu hakililatigɛlen ye, i k'a dugumɔgɔw garijɛgɛ jiridenw caman na!
minnu mana limaniya u la Ala la, ani lahara don na " Ala ko: " hali ni mɔgɔ min kafiriyara, ne bɛ daamu di o tigi ma dɔɔnin, o kɔfɛ n b'o diyagoya ka taa tasuma ɲankata ma, labanyɔrɔ cɛ juguyara."
127.
(Hakilijigin kɛ) waati min na Iburahima ni Isimayila bɛka lahɔrɔmaso sojuw kɔrɔta. (u ko): " an tigi Ala, an ka (baara) minɛ an ye !
bawo e Ala de ye mɛnnikɛbaga ye, e ye dɔnnikɛbaga ye.
128.
an tigi Ala; i k'an kɛ yɛrɛkolonbaga fila ye i ye, i ka manton bɔ an buruju la min kolonnen bɛ i ye.
i k'an ka bato kɛyɔrɔw jir'an na !
i ka tuubi minɛ an ye, i k'a dɔn e Ala ye tuubiminɛbagaba ye, e ye masa hinɛbaga ye.
129.
an tigi Ala, i ka ciden dɔ ci u cɛma ka bɔ u yɛrɛkunw na, min bɛ i ka hayaw kalan u ye, k'u dege kitabu ni kodɔn na, k'u saniya, bawo e Ala de ye bonya masa ye, e ye Kodɔnbaga ye.
130.
mɔgɔ si t'a yɛrɛjɛgɛn ka bɔ Iburahima ka diinɛ ma fo mɔgɔ min y'a yɛrɛ fagon.
Tiɲɛ-tiɲɛ na, anw ye Iburahima sugandi diɲɛ kɔnɔ, wa i k'a dɔn ale ye mɔgɔɲumanw dɔ ye lahara don na; 131.
waati min na a Ma y'a fɔ a ye ko: " kɛ silamɛ ye " a ko: " n silamɛyara danfɛnw tigi ye "1 132.
Iburahima y'o (diinɛ kelen in) sarankanna kɛ a denw ye, ani yakuba fana, ko: " hee n denw, a' k'a dɔn ko Ala ye diinɛ sugandi aw ye dɛ! o tuma aw kana sa fewu, fo a k'a sɔrɔ aw ye silamɛw ye.
133.
Tari aw (Yahudiyaw) tun ye seerew ye, waati min na saya nana Yakuba ma, tuma min n'a ko a denw ma: " aw bɛ mun bato ne (salen) kɔ " ?
u ko: " an b'i ka batofɛn bato, an'i faw ka batofɛn, n'olu ye: Iburahima ye, ani Isimayila, ani Isiyaka ye, batofɛn kelen pe de don, wa anw ye silamɛw ye o kelen ye ?
" 134.
olu ye mantonsɛrɛw ye, minnu tɛmɛna kaban, u ye baara min kɛ, o saraw b'u ye.
aw fana ye baara min kɛ, o sara b'aw ye.
olu ye min kɛ, aw tɛ ɲininka o la.
135.
u ko: " a' ye kɛ Yahudiyaw ye, walima nansaraw, n'o kɛra aw bɛ kana" A fɔ: Ayi, o to yen !
anw bɛ tugu Iburahima ka diinɛ de la, o tilennen tun bɛ Ala ma, o tun tɛ filankafow dɔ ye ."
136.
a' y'a fɔ ko: " an limaniyana Ala la, ani min jiginna an ma, ani min jiginna Iburahima ni Isimayila ni Isiyaka ni Yakuba ni lasibaatiw kan, ani min dira Musa ma, ani Yisa ma, ani minnu dira nabiɲumanw ma ka bɔ u Ma yɔrɔ, anw tɛ farali kɛ u kelen si ni kelen cɛ, wa anw ye yɛrɛkolonbagaw ye Ala ye ."
137.
n'u limaniyana fɛn na, aw limaniyana min ɲɔgɔn na, u kanana faasi.
nka n'u y'u Kɔdon, o tuma u bɛ Ala kansɔsɔ kɔnɔ, sɔɔnin Ala b'i wasa u kan1, Ala ye mɛnnikɛla ye dɔnnikɛla don.
138.
" anw bɛ don Ala ka gala de la, mɔgɔ si man ɲi ka tɛmɛ Ala kan galadon na, wa anw ye batokɛlaw ye Ala ye<fn> 1: Ala ka gala: " sibgha' kerecɛnw b'u denw, walima tuubidenw su ji la ko k'a batise.
139.
a fɔ: "yal'aw bɛ anw darɔsama Alako la wa, k'a sɔrɔ Ala y'anw Ma ye, aw Ma fana don, anw ka baaraw b'an ye.
aw ka baaraw b'aw ye, wa anw kɔni ye dusukunjɛw ye Ala ye ."
140.
Tari aw b'a fɔ ko: " Iburahima ni Isimayila ni Isiyaka ni Yakuba ni Lasibaatiw tun kɛra Yahudiyaw ye, walima nansaraw " ? a fɔ: "yal'aw de b'a dɔn, tari Ala de b'a dɔn ? " mɔgɔ si tɛ tɔɲɔnikɛla ye ka tɛmɛ mɔgɔ kan, min ye seereya dogo a yɛrɛ kɔrɔ Ala ko la.
Ala tɛ ɲinɛbaga ye fɛn na, aw bɛ min kɛ.
141.
olu ye Mantonsɛrɛw ye, minnu tɛmɛna ka ban, u ye baara minnu kɛ, o b'u ye, aw fana ye baara minnu kɛ, o b'aw ye.
olu bɛ minnu kɛ, aw tɛ ɲininka o la.
142.
Naloma minnu bɛ mɔgɔw cɛla, olu bɛn'a fɔ ko: " mun de y'u kɔmunun u ka selifan ma, u tun bɛ min kan "?
a fɔ: " Ala ta ye kɔrɔn ni tilebin ye, a bɛ mɔgɔ kana min y'a diya ka taa sira tilennen ma "<fn> 1: Selifan kɔrɔ: mɔgɔw bɛ seli k'u ɲɛsin fan min ma.
143.
o cogo la, anw y'aw (silamɛw) kɛ mantonsɛrɛ tilennenw ye, walasa aw ka kɛ seerew ye mɔgɔw kan, alakira fana ka kɛ seere y'aw kan.
i tun bɛ selifan min kan, an m'o dabɔ fosi kama, fo an k'a dɔn mɔgɔ min bɛ tugu ciden nɔfɛ, ka bɔ mɔgɔw la minnu b'u kɔtɔrɔmabɔ ka segin u kɔ.
Tiɲɛ-tiɲɛ na, selifan in yɛlɛmani tun kɛra ko gɛlɛn ye, nk'a ma gɛlɛya mɔgɔw kan Ala ye minnu kana.
Ala tɛ aw ka limaniya tiɲɛ. I k'a dɔn walaahi Ala ye makaribaga ni masa hinɛbaga ye mɔgɔw la. 144.
tiɲɛ na, anw Ala bɛ e (Kira) ɲɛda yɛlɛma-yɛlɛmatɔ ye sanfɛ, walaahi an b'i yɛlɛma k'i ɲɛsin selifan ma, i bɛ jɛn ni min ye.
o tuma i ɲɛda sin lahɔrɔmamisiri kuntilenna la !
aw (silamɛw) mana kɛ yɔrɔ o yɔrɔ la, a' y'aw ɲɛdaw sin a kuntilenna la !
i k'a dɔn kitabu dira mɔgɔ minnu ma, olu b'a dɔn tigitigi k'o ye tiɲɛ ye ka bɔ u Ma yɔrɔ, Ala tɛ ɲinɛbaga ye fɛn na, u bɛ min kɛ.
Walaahi hali n'e (Kira) ye dalilu suguya bɛɛ di mɔgɔw ma, kitabu dira minnu ma, u tɛ tugu i ka selifan na, e fana tɛ tugu u ka selifan na.
wa u yɛrɛw dɔ tɛ tugu dɔ wɛrɛ ka selifan na.
Walaahi n'e tugura u Ni dungɔw la dɔnni nanen kɔfɛ i ma, i k'a dɔn walaahi i bɛ kɛ yɛrɛtɔɲɔlaw dɔ ye.
146.
anw ye kitabu di mɔgɔ minnu ma, olu bɛ (Kira) dɔn, i n'a fɔ u b'u wolodenw dɔn cogo min na, wa i k'a dɔn jamakulu dɔ b'u la, olu bɛ tiɲɛ dogo, k'a sɔrɔ u b'a dɔn.
147.
tiɲɛ de bɛ bɔ e (Kira) Ma bara, o tuma i kana kɛ sigabagaw dɔ ye dɛ.
148.
Selifan bɛ (manton) bɛɛ kelen-kelen ye, o tigiw bɛ seli ka ɲɛsin o ma.
o tuma a' ye ɲɔgɔndan kɛ hɛɛrɛkow la!
aw mana kɛ yɔrɔ o yɔrɔ la, Ala bɛ na n'aw bɛɛ lajɛlen ye. I k'a dɔn Ala ye sebaa ye fɛn bɛɛ lajɛlen na.
149.
e (Kira) mana bɔ yɔrɔ o yɔrɔ la, i ɲɛda sin lahɔrɔmamisiri kuntilenna na !
wa i k'a dɔn o de ye tiɲɛ ye, min bɔra e tigi (Ala) bara.
Ala tɛ ɲinɛbaga ye fɛn na, aw bɛ min kɛ.
150.
wa e mana bɔ yɔrɔ o yɔrɔ la, i ɲɛda sin lahɔrɔmamisiri kuntilenna na !
aw mana kɛ yɔrɔ o yɔrɔ la, a' y'aw ɲɛdaw sin a kuntilenna na ! walasa dalilu kana kɛ mɔgɔw bolo aw kan.
fo n'a kɛra mɔgɔw ye minnu ye tɔɲɔni kɛ u la, aw kana siran olu ɲɛ, a' ye siran ne ɲɛ ! walasa n bɛ n ka nɛɛma dafa aw ye, ani a dɔ la aw bɛ kana.
151.
i n'a fɔ an ye ciden ci aw cɛma, min bɔr'aw yɛrɛw la, a b'an ka hayaw kalan aw ye, k'aw saniya, k'aw kalan kitabu ni kodɔn na, k'aw kalan fɛnw na, aw tun tɛ minnu dɔn.
152.
o kama aw fana ka ne Ala kosuma, n b'aw kosuma,2 a' ye n barikada, aw kana n fitiriwaleya !
153.
Hee aw minnu limaniyana, a' ye dɛmɛ ɲini ni sabali ni seli ye !
a' k'a dɔn ko Ala faralen bɛ sabalibagaw kan.
154.
aw kan'a fɔ mɔgɔw ma, minnu bɛ faga Ala ka sira kan, ko: "Suw " ayi o to yen !
ɲɛnamaw don nk'a' t'a dɔn.
</fn> 155.
Walaahi an bɛn'aw Kɔrɔbɔ ni siran dɔɔnin ye, ani kɔngɔ, ani nafolotiɲɛ, ani ninɔtiɲɛ ni jiridentiɲɛ.
e ka sabalibagaw nisɔndiya. 156.
mɔgɔ minnu bɛ yen, ni kobilen y'u sɔrɔ tuma min na, u b'a fɔ: " i k'a dɔn anw ye Ala ta ye, wa anw bɛ kɔsegin Ala ma ."
157.
olu mɔgɔw kɔni, nɛɛmaw b'olu ye ka bɔ u Ma yɔrɔ, ani hinɛ, wa olu de ye kanabagaw ye.
158.
aw k'a dɔn ko safaa ni maruwa ye Ala ka taamasiyɛnmayɔrɔw dɔ ye, o tuma ni mɔgɔ min ye hiji kɛ lahɔrɔmaso la, walima ka umura kɛ, jurumu t'o tigi kan ka lamununmununni k'o fila la.
ni mɔgɔ min ye nafula kɛ hɛɛrɛko la, a' k'a dɔn Ala ye ɲumandɔnbaa ye dɔnnibaa don.
159.
a' k'a dɔn mɔgɔ minnu bɛ fɛn dogo, anw ye minnu jigin ka bɔ daliluya kɛnɛmanw ni kana na, an kɛlen kɔfɛ k'u bange mɔgɔw ye kitabu kɔnɔ, olu mɔgɔw kɔni, Ala b'olu danga, wa danganikɛlaw bɛɛ b'u danga fana. 160.
fo mɔgɔ minnu tuubira, ka ɲɛni kɛ, ka bangeli kɛ, olu kɔni, ne b'olu ka tuubi minɛ, ne ye tuubiminɛbagaba ye, ne ye masa hinɛbaga ye.
161.
i k'a dɔn mɔgɔ minnu kafiriyara, ka sa k'a sɔrɔ u kafirilama don. Olu kɔni, Ala ka danga b'olu kan, ani mɛlɛkɛw, ani mɔgɔw bɛɛ lajɛlen.
162.
olu bɛ to o danga kɔnɔ kudayi, ɲankata tɛ fɛgɛnya u kan, u tɛ ɲɛnafilɛ.
163.
aw ka batofɛn ye batofɛn kelen pe de ye, batofɛn si tɛ yen ale kɔ, hinɛ masa ni masa hinɛbaga.
164.
i k'a dɔn sanfaraw ni dugufara danni, ani su ni tile ka fɔnkɔɲɔgɔnya, ani kurun min bɛ boli Geji kan ni fɛnw ye, minnu bɛ mɔgɔw nafa. ani Ala ye ji min jigin ka bɔ sanfɛ, ka dugukolo laɲɛnamaya n'o ye, a salen kɔfɛ, ani ka bagan suguyaw bɛɛ jɛnsɛ dugukolo kɔkan. ani fiɲɛw ka yɛlɛma-yɛlɛmani, ani kabanɔgɔ kolonnen san ni dugu cɛ. Kabakow bɛ nin bɛɛ la mɔgɔw ye minnu hakili bɛ miiri.
165.
mɔgɔ bɛ mɔgɔw la, minnu bɛ fɛn wɛrɛw minɛ, min tɛ Ala ye, ka kɛ sinaw ye Ala ye, u b'olu sinaw kanu, i ko Ala kanucogo, nka mɔgɔ minnu limaniyana, olu ka kanuya kolo ka gɛlɛn Ala ye.
mɔgɔ minnu ye tɔɲɔni kɛ, n'u y'a ye, tuma min n'u ɲɛ dara ɲankata kan (a bɛ jɛya u ye) ko fanga bɛɛ ye Ala ta ye.
wa Ala ka ɲankata kolo ka gɛlɛn (ka tɛmɛ u ta kan).
166.
tugu kɛra mɔgɔ minnu kɔ, (n'o ye ɲɛmɔgɔ fililenw ye) tuma min n'olu y'u yɛrɛfara ka bɔ mɔgɔw la, minnu tugura u kɔ, u ɲɛ dara ɲankata kan. U ni ɲɔgɔncɛ siraw bɛɛ tigɛ-tigɛra pewu.
</fn> 167.
mɔgɔ minnu tugura u kɔ (n'o ye kɔmɔgɔw ye) olu y'u kanto: " n'i tun y'a sɔrɔ seginni b'an ye (ka taa diɲɛ na tuguni) an fana tun b'an fara ka bɔ u la, i ko u y'u fara ka bɔ an na cogo min na.
Ala b'u ka baaraw jir'u la nin cogo de la ka kɛ nimisa ye u kan, wa u tɛ bɔbagaw ye tasuma na.
168.
Hee aw mɔgɔw, a' ye fɛn dun, minnu bɛ dugukolo kɔkan, minnu ye halala ye fɛn sanimanw, aw kana tugu sitanɛ sennɔw kɔ !
a' k'a dɔn sitanɛ ye jugu bangelen y'aw ye dɛ.
169.
a' k'a dɔn a b'aw bila kojugukɛ ni kotiɲɛnenkɛ la, ani ka fɛn fɔ ka da Ala la, aw tɛ min dɔn.
170.
n'a fɔr'u ye ko: " a' ye tugu fɛn na, Ala ye min jigin " u b'u kanto: " ayi anw bɛ tugu fɛn na, an y'an faw sɔrɔ min kan " yala hali n'a y'a sɔrɔ u faw tun kɛra, n'u hakili tɛ fosi faamuya, n'u tɛ kanasira kan fana (u bɛ tugu u faw kɔ ten wa)?
171.
mɔgɔ minnu kafiriyara, olu (welebaa) misali bɛ i n'a fɔ mɔgɔ min bɛ pɛrɛn (baganw fɛ) minnu tɛ fosi mɛn fo welekan, ani pɛrɛnkan, tulogerenw don, bobow don, fiyentɔw don, u hakili tɛ miiri.
</fn> 172.
Hee aw mɔgɔ minnu limaniyana, a' ye dumuni kɛ ka bɔ fɛn sanimanw na !
an y'aw garijɛgɛ minnu na, a' ka barika da Ala ye, n'a y'a sɔrɔ aw bɛ Ala kelen de bato.
173.
a' k'a dɔn jufa sogo, ani joli, ani lɛ sogo, ani fɛn wɛrɛ tɔgɔ tarala min fagatɔ kan ni Ala tɛ, Ala y'olu haramuya aw ma.
ni dɛgun ye mɔgɔ min sɔrɔ, n'a ma kɛ yadanciya ni dansagon ye, jurumu t'o tigi la, (k'u dun) a' k'a dɔn Ala ye hakɛtobaga ye, masa hinɛbaga don.
</fn> 174.
i k'a dɔn mɔgɔ minnu bɛ fɛn dogo, Ala ye min jigin ka bɔ kitabu la, k'o feere sɔngɔ fitinin na, olu mɔgɔw kɔni, u tɛ fosi dun u kɔnɔbaraw la fo tasuma.
Ala tɛ kuma u fɛ jɔdon na, a t'u saniya, ɲankata b'u ye, min dimi ka bon.
175.
olu de ye mɔgɔw ye, minnu ye kana falen fili la, ani ka jurumuyafa falen ɲankata la.
ninnu ta kɛra muɲun dan ye, tasuma na dɛ !
176.
o cogo don, a' k'a dɔn Ala de ye kitabu jigin ni tiɲɛ ye, wa aw k'a dɔn mɔgɔ minnu ye ɲɔgɔn sɔsɔ kitabuko la, olu bɛ Ala kansɔsɔ kɔnɔ, min yɔrɔ ka jan (tiɲɛ na).
177.
ɲumankɛ tɛ k'a fɔ k'aw b'aw ɲɛdaw sin kɔrɔnyanfan fɛ, ani tilebinyanfan fɛ, nka ɲumankɛ ye, ni mɔgɔ min limaniyana Ala la, ani lahara don na, ani mɛlɛkɛw la, ani jiginkitabu la, ani sudabagaw (nabiɲumanw) la, ani ka nafolo kanu to i la, k'a di balimasurunw ma, ani falatɔw ma, ani sɛgɛnbagatɔw ma, ani taamaden dɛsɛlenw ma, ani delilikɛlaw ma, ani ka jɔn kanhɔrɔnya n'a ye, ani ka seli jɔ, ka jaga di, ani mɔgɔ minnu b'u ka layiduw dafa, n'u ye layidu ta, ani janko mɔgɔ minnu bɛ muɲun kobilen ni dɛgun kɔnɔ, ka kɛlɛ to sen na, olu ye mɔgɔw ye, minnu ye tiɲɛtigiyali kɛ, wa olu de ye Alaɲɛsiranbagaw ye.
178.
Hee aw mɔgɔ minnu limaniyana, Taɲɔgɔnbɔ sɛbɛnna (ka kɛ sariya ye) aw kan, mɔgɔ fagalenw koɲɛ na, yɛrɛwolo bɛ faga, yɛrɛwolo fagali kama, jɔn bɛ faga jɔn kama, muso bɛ faga muso kama.
1 Ni yafa kɛra mɔgɔ min ye, fɛn dɔ la, (ka fagali bin ka bɔ a kan) a balimakɛ kunkan, jolisaraɲini ka kɛ nɔgɔya la, jolisaradi fana ka kɛ koɲuman.
nin ye nɔgɔya de ye ka bɔ aw Ma yɔrɔ, ani hinɛ, ni mɔgɔ min ye dansagon kɛ o kɔfɛ, ɲankata b'o ye min dimi ka bon.
</fn> 179.
ɲɛnamaya ɲuman b'aw ye, Taɲɔgɔnbɔ (sariya labatoli) la dɛ, aw dusukunyeli tigiw, a dɔ la aw na siran Ala ɲɛ.
180.
a sɛbɛnna aw kan, ni saya nana aw dɔ la kelen ma, n'a y'a sɔrɔ a ye nafolo to a kɔ, a ka sarankanna kɛ bangebaga fila ye, ani balimasurunw ye, ni kɛkoɲuman ye, o ye wajibi ye Alaɲɛsiranbagaw kan.
</fn> 181.
ni mɔgɔ min y'o sarankanna yɛlɛma, a mɛnnen kɔfɛ, o jurumu bɛ mɔgɔw de kan, minnu dɔrɔn b'a yɛlɛma, aw k'a dɔn Ala ye Mɛnnikɛla ye, Dɔnnikɛla don.
182.
ni mɔgɔ min siranna tilenbaliya ɲɛ sarankannabaga fan fɛ, walima jurumuko, n'o tigi ye ɲɛni kɛ u ni ɲɔgɔn cɛ, jurumu t'o la. A' k'a dɔn Ala ye hakɛtobaga ye, masa hinɛbaga don.
</fn> 183.
Hee aw mɔgɔ minnu limaniyana, sun sɛbɛnna ka kɛ wajibi ye aw kan, i n'a fɔ a sɛbɛnna cogo min na mɔgɔw kan, minnu kɔnna aw ɲɛ, a dɔ la aw na siran Ala ɲɛ.
o ye tile damadɔw ye.
ni mɔgɔ min kɛra banabaatɔ ye aw cɛma, walima ka kɛ taamayɔrɔ la, o tigi b'o jurusara sun, ka bɔ don wɛrɛw la.
ayiwa mɔgɔ minnu tɛ se ka sun fo dɛgun, olu ta ye kunmabɔli ye: ka faantan dɔ ladumuni.
ni mɔgɔ min ye nafula kɛ hɛɛrɛkow la, o ye hɛɛrɛ y'o tigi ma. N'aw sunna kɔni, o de ka d'aw la, n'a y'a sɔrɔ aw b'a dɔn.
185.
sunkalo de ye kalo ye, kuranɛ jiginna min na, ka kɛ kana ye mɔgɔw ye, ani dalilu kɛnɛman, ka bɔ kana na, ani danfara.
o tuma ni mɔgɔ min seereyara kalo la aw la (n'a tɛ taamayɔrɔ la), o tigi k'a sun.
n'a y'a sɔrɔ mɔgɔ min banabaatɔ don, walima a bɛ taamayɔrɔ la, o tigi k'o jate sun juru sara ka bɔ don wɛrɛw la, Ala bɛ nɔgɔya laɲini n'aw ye, nk'a tɛ gɛlɛya laɲini n'aw ye, (jurusara kun ye)<fn> Sarankannabaga: mɔgɔ min satɔ b'a sara a kɔrɔmɔgɔw la, k'olu k'a ka ko dɔw ɲɛnabɔ a salen kɔ.
</fn> walasa aw ka se ka jate dafa, ani walasa aw ka Ala bonya, ka d'a kan a y'aw kana, ani a dɔ la aw bɛ barika da Ala ye.
186.
ni ne Ala ka jɔnw y'i ɲininka ne ko la, ne yɔrɔ ka surun.
n bɛ welebaga ka wele jaabi, n'a ye n wele.
o tuma u ka n ka welekan jaabi, u ka limaniya n na, a dɔ la u bɛna kana.
187.
kafoɲɔgɔnya dagara aw ye, sun donw sufɛlanw fɛ aw furumusow fɛ, u ye sirifiniw y'aw ye, aw fana ye sirifiniw y'u ye.
Ala y'a dɔn k'aw tun b'aw yɛrɛkunw janfa.
o la, Ala ye tuubi min'aw ma, a yafara aw ma.
sisan kɔni, a' ye kafo musow fɛ, Ala ye (woloden) min latigɛ aw ye, a' y'o ɲini!<fn> 1: sunkalo sunni daminɛ na, ni mɔgɔ min tun ye sun tigɛ, todun ni jimin ni kafoɲɔgɔnya tun bɛ daga o tigi ye, sann'a ka saafo seli, walima ka sunɔgɔ ka kɔn saafo ɲɛ. O kiiti tun gɛlɛyara silamɛw ma kosɛbɛ. Ala y'o kiiti wuli ni nin haya in ye. O la musow kafoɲɔgɔnya ni dumuni ni jimin bɛɛ bɛ daga, sanni kɛnɛ ka tigɛ. Tilefɛlan jurujɛ ani sufɛlan jurufin o kɔrɔ: fajiri kɛnɛ bɔli ka bange. Kɛnɛ filinfalan.</fn> 'a' ye dumini kɛ, a' ka minni kɛ ! fo kɛnɛnbɔda jurujɛ ka bange ka bɔ sufɛlan jurufin na fajirida fɛ.
o kɔfɛ a' ye sun dafa ka taa bila su la.
Nk'aw kana kafo musow fɛ k'aw sabatilen to misiriw la (bato la), o filɛ Ala ka dancɛw ye, aw kana magɛrɛ o la.
Ala b'a ka hayaw bange mɔgɔw ye nin cogo la, a dɔ la u na siran Ala ɲɛ.
188.
a' kan'aw ka nafolow dun aw ni ɲɔgɔn cɛ ni nkalon ye, ka laban k'o nafoloko sama ka taa se kiiritigɛlaw ma, walasa ka walinafolow tila yɔrɔ dɔ dun ni jurumu ye, k'a sɔrɔ aw b'a dɔn.
189.
u b'i ɲininka kalodenninw<fn> 2: Kalodennin kɔrɔ, kalokura, kalo jɔ tuma.
</fn> koɲɛ na, a fɔ: " o ye waati jatelanw de ye mɔgɔw ye, ani hiji ye.
ɲumankɛ tɛ aw ka don duw kɔnɔ, sow kɔkanna fɛ, nka ɲumankɛ de ye, ni mɔgɔ min siranna Ala ɲɛ.
o tuma a' ye don duw kɔnɔ, du dondaw fɛ!
a' ka siran Ala ɲɛ ! a dɔ la aw bɛ kisi.
190.
a' ye mɔgɔw kɛlɛ Ala ka sira kan !
minnu b'aw kɛlɛ, aw kana dansagon, a' k'a dɔn Ala tɛ dansagonbagaw kanu.
191.
a' y'u (kafiriw) faga ! n'aw y'u sɔrɔ yɔrɔ o yɔrɔ la, aw k'u labɔ yɔrɔ la, u y'aw labɔ yɔrɔ min na ! fitinɛ ka jugu ni mɔgɔfaga ye.
aw kan'u kɛlɛ lahɔrɔmamisiri kɔnɔ !
fo u ka fɔlɔ k'aw kɛlɛ o kɔnɔ, ayiwa n'u y'aw kɛlɛ, a' y'u faga, kafiriw sara de b'o cogo la.
</fn> 192.
n'u y'aw kɛlɛli dabila, (ka don silamɛya la) a' k'a dɔn Ala ye hakɛtobaga ye masa hinɛbaga don.
193.
a' y'u kɛlɛ!
fo fitinɛ kana kɛ yen tuguni, diinɛ ka kɛ Ala kelen ye, n'u y'a dabila, o tuma dansagon tɛ mɔgɔ si kan, fo tɔɲɔnlikɛlaw dɔrɔn.
194.
Lahɔrɔmakalo sara ye lahɔrɔmakalo ye.
</fn> Taɲɔgɔnbɔ bɛ Lahɔrɔmafɛnw tana tiɲɛni de la.
o tuma ni mɔgɔ min ye dansagon aw kan, aw fana ka dansagon o kan, n'o ka dansagon kɛlen ɲɔgɔnna ye aw kan, a' ye siran Ala ɲɛ, 'aw k'a dɔn ko Ala kafolen bɛ alaɲɛsiranbagaw ma.
195.
a' ye musaka bɔ Ala ka sira kan, a' kana aw yɛrɛkun di halaki ma !
, a' ye ɲumanya kɛ !
a' k'a dɔn ko Ala bɛ ɲumankɛlaw kanu.
196.
a' ye hiji ni Umura kɛ, ka dafa Ala ye !
n'aw balila (hiji sira fɛ) o tuma hadiya bagan min mana nɔgɔya aw ye, a' y'o faga !
aw kan'aw kunw di, fo hadiya bagan ka se a seyɔrɔ la, ni mɔgɔ min kɛra banabaatɔ ye aw la, walima tɔɔrɔ dɔ b'a kunkolo la, o tuma o tigi ka kunmabɔfɛn di (Ala ma) ka bɔ sunni na, walima sarakaati, walima kantigɛlifɛn, n'aw ye dannaya sɔrɔ (hiji sira la) tuma min na, ni mɔgɔ min ye daamutahiji kɛ ni Umura ye ka taa bila hiji tuma na, o tigi ka hadiya bagan faga, min mana nɔgɔya a ma.
ni mɔgɔ min m'o sɔrɔ, o ka tile saba sun hiji senfɛ, ka tile wolonwula sun, n'aw kɔseginna tuma min na, o ye tile tan dafalen ye cɔyi.
o koɲɛ bɛ wajibiya mɔgɔ kan, min ka somɔgɔ tɛ lahɔrɔmamisiri sigibaaw ye.
a' ye siran Ala ɲɛ !
a' k'a dɔn ko Ala ka ɲangili kolo ka gɛlɛn.
197.
Hiji bɛ kɛ kalow kɔnɔ, minnu dɔnnen bɛ.
ni mɔgɔ min ye hiji wajibiya a yɛrɛ kan olu kɔnɔ, o tigi kana musofɛko si kɛ1, a kana jogojuguya wale si kɛ, a kana sɔsɔli kɛ mɔgɔw fɛ hiji kɔnɔ.
aw mana hɛɛrɛko fɛn o fɛn kɛ, Ala b'o dɔn.
a ye sirafana ta dɛ! aw k'a dɔn sirafana bɛɛ la ɲuman ye Alaɲɛsiran ye.
a' ye siran ne ɲɛ, aw dusukunyeli dungew.
</fn> 198.
jurumu t'aw la ka fisamandiya ɲini aw Ma (Ala) fɛ, (hiji yɔrɔ la).
n'aw jiginna ka bɔ Arafa tuma min na, a' ye Ala kosuma mashi-ari-harami yɔrɔ la (Muzidalifa) a' ye Ala kosuma, i n'a fɔ a y'aw kana cogo min na, k'a sɔrɔ walaahi aw tun ye filibaanciw ye ka kɔn o ɲɛ.
199.
o kɔfɛ a' ye jigin ka bɔ yɔrɔ la, mɔgɔw jiginna ka bɔ yɔrɔ min na! a' ye yafa ɲini Ala fɛ!
a' k'a dɔn Ala ye hakɛtobaga ye masa hinɛbaga don.
200.
n'aw tilala hiji baaraw la tuma min na, a' ye Ala kosuma, i n'a fɔ aw tun b'aw faw kosuma cogo min na, walima a kosuma ka gɛlɛya n'o ye!
mɔgɔ bɛ mɔgɔw la, min b'a fɔ: " anw tigi Ala, an sɔn diɲɛ na, o tigilamɔgɔ kɔni, ɲiyɔrɔ t'o ye lahara.
</fn> 201.
dɔ b'u la fana, min b'a fɔ: " an tigi Ala, an sɔn dunuya kɔnɔ ɲuman na!
ani lahara kɔnɔ ɲuman na ! i k'an kisi tasuma lajaba ma!
202.
olu mɔgɔw kɔni, niyɔrɔ b'olu ye fɛn na, u ye min kɛ, Ala ka jatebɔ ka telin.
203.
a' ye Ala kosuma don jatelenw na !
o tuma ni mɔgɔ min teliyara (ka dan) tile fila ma, jurumu t'o tigi kan, ni mɔgɔ min sumayara fana, jurumu t'o kan<fn> 1: Hijidenw bɛ tile sabasigi min kɛ mina yɔrɔ la, haya ɲɛsinnen bɛ o de ma.
o kiiti in de bɛ mɔgɔ ye, min siranna Ala ɲɛ, o tuma a' ye siran Ala ɲɛ!
aw k'a dɔn k'aw de bɛ dalajɛ ka taa Ala ma.
204.
mɔgɔ bɛ mɔgɔw la, min ka kumakan b'e (Kira) ɲɛfa diɲɛ ɲɛnamaya kɔnɔ, a bɛ Ala seereya fɛn na, min b'a dusukun na, k'a sɔrɔ o tigi ye kɛlɛtigɛlajuguba de ye.
205.
n'a y'a kɔdon ka taa, a bɛ taama dugukolo kɔkan, walasa ka tiɲɛni kɛ dugukolo kan, ka sɛnɛfɛnw ni nimafɛnw halaki.
Ala tɛ tiɲɛni kanu.
206.
n'a fɔr'a ye ko: " siran Ala ɲɛ! " yɛrɛbonya bɛ sin k'a minɛ ni jurumu sababu ye, a wasa ye jahanama ye, walaahi dayɔrɔ cɛjuguyara<fn> 2: Haya saba (3) in: n'o ye 204, 205, 206nan ye, olu bɛ kuma naafigikɛ dɔ ko la, a tun bɛ a kali Ala la, Alakira ye k'ale bɛ Ala n'a Kira kanu, k'a sɔrɔ o tɛ tiɲɛ ye fewu.
</fn> 207.
mɔgɔ bɛ mɔgɔw la, min b'a Ni don Ala dungɔ ɲinini da fɛ, Ala ye makaribaga ye jɔnw na.
208.
Hee aw mɔgɔ minnu limaniyana, a' ye don silamɛya mumɛ na!
1 aw kana tugu sitanɛ sennɔw na, bawo sitanɛ ye jugu bangenen y'aw ye.
209.
n'aw tɛrɛntɛra (k'aw bɔ tiɲɛ sira kan) dalilu kɛnɛmanw nanen kɔfɛ aw ma, o tuma aw k'a dɔn ko Ala ye bonya masa ye Kodɔnbaga don.
210.
Yala (kafiriw) bɛ fɛn wɛrɛ makɔnɔ wa, fo Ala ka na u ma kabanɔgɔ dulen kɔnɔ, ani mɛlɛkɛw. K'a sɔrɔ koɲɛ latigɛra.
koɲɛw bɛɛ bɛ kɔsegin Ala kelen ma.
211.
e (Kira) ka Isirayila denw ɲininka !
ko anw ye kabako bangenen joli di u ma?
ni mɔgɔ min ye Ala ka nɛɛma falen, a nalen kɔfɛ a ma, i k'a dɔn Ala ka ɲankata kolo ka gɛlɛn.
212.
diɲɛ ɲɛnamaya masirila mɔgɔw ye, minnu kafiriyara, u b'u ɲankari bɔ mɔgɔw la, minnu limaniyana.
mɔgɔw minnu siranna u Ma ɲɛ, jɔdon mana se olu bɛ (Kafiriw) sanfɛ (jala ni alijinɛ na).
Ala bɛ mɔgɔ garijɛgɛ min y'a diya k'a sɔrɔ a ma kɛ ni jatebɔ si ye.
213.
(Ko daminɛ na) mɔgɔw tun ye jamakulu kelen pe ye, (tuma min na u farafarala) Ala ye nabiɲumanw ci k'olu kɛ nisɔndiyabagaw ye ani lasiranbagaw, a ye kitabu jigin u fɛ ni tiɲɛ ye walasa ka kiiti tigɛ mɔgɔw ni ɲɔgɔn cɛ, fɛnw na, u ye ɲɔgɔn fɔnkɔɲɔgɔnya ko minnu na.
mɔgɔ si ma ɲɔgɔn fɔnkɔɲɔgɔnya o koɲɛ na fo kitabu dira minnu ma, dalilu kɛnɛman nalen kɔfɛ u ma, yadanciya kama u yɛrɛdama ni ɲɔgɔn cɛ.
Ala ye mɔgɔ kana minnu limaniyana ka taa tiɲɛ ma, u tun bɛ ɲɔgɔn sɔsɔ o min na, n'a ka jɛn ye, Ala bɛ mɔgɔw kana min man'a diya ka taa sira tilennen ma.
214.
Tari aw b'a bisigi k'aw bɛ don alijinɛ kɔnɔ, k'a sɔrɔ mɔgɔ minnu tɛmɛna kakɔn aw ɲɛ, olu ka (lajarabiw) ɲɔgɔn ma na aw ma wa ?
kobilenw ni dɛgunw y'olu sɔrɔ, olu yɛrɛyɛrɛla fo Ala ka ciden ni mɔgɔ minnu limaniyana, olu b'a fɔ ko: " Ala ka dɛmɛ bɛna tuma jumɛn sa " ?
ɔwɔ, tiɲɛ na, Ala ka dɛmɛ ka surun.
215.
u b'i (kira) ɲininka ko: "U ka kan ka mun musaka ? " a fɔ: " n'aw ye fɛn o fɛn musaka hɛɛrɛ fɛnw na, o ka kan ka di bangebaga fila ma, ani balimasurunw, ani falatɔw, ani sɛgɛnbagatɔw ani taamaden dɛsɛlenw.
aw mana hɛɛrɛko fɛn o fɛn kɛ, a' k'a dɔn ko Ala y'o dɔnbaa ye ."
216.
kɛlɛ sɛbɛnna (ka kɛ diyagoya ye) aw kan, k'a sɔrɔ a ka go aw ye.
a dɔ la aw bɛ fɛn dɔ kɔniya, o ye hɛɛrɛ y'aw ma, a dɔ la fana aw bɛ fɛn dɔ kanu, o ye juguman y'aw ma.
Ala de bɛ fɛn dɔn, aw t'a dɔn.
217.
u b'i ɲininka lahɔrɔmakalo la, kɛlɛ kɛli o kɔnɔ, a fɔ ko: " kɛlɛ kɛli lahɔrɔmakalo kɔnɔ, o ye kojuguba ye.
nka ka mɔgɔw bali Ala ka sira la, ani ka kafiriya ni Ala ye, ani ka mɔgɔw bali lahɔrɔmamisiri la, ani k'a dugumɔgɔw labɔ a kɔnɔ, nin bɛɛ ka bon ka tɛmɛ kɛlɛ in kan Ala bara.
wa filankafoya jurumu ka bon ka tɛmɛ mɔgɔfaga in kan.
u (kafiriw) tɛ fara, u b'aw kɛlɛ, fo u k'aw lasegin ka bɔ aw ka diinɛ kan n'u sera; nka ni mɔgɔ min kɔseginna aw la ka bɔ a ka diinɛ kan, ka sa a kafirilama, olu ka baaraw tiɲɛna diɲɛ ni lahara, olu de ye jahanamadenw ye, u bɛ to a kɔnɔ kudayi.
218.
i k'a dɔn mɔgɔ minnu limaniyana, ani minnu hijirala, ka jahadi kɛ Ala ka sira kan, olu de bɛ Ala ka hinɛ jigi, Ala ye hakɛtobaga ye, masa hinɛbaga don.
219.
u b'i ɲininka dɔlɔ ni sobon kiiti la, a fɔ ko: "jurumuba bɛ o fɛn fila in na, nafa dɔw fana b'u la mɔgɔw ye, nk'u jurumu ka bon ka tɛmɛ u nafa kan.
u b'i ɲininka ko: " yala u bɛ mun de musaka (Ala ka sira kan) "?
a fɔ ko: " sɔrɔ tɔ min tora musaka kɔ ." Ala de bɛ hayaw bange aw ye nin cogo la, a dɔ b'a la aw na miiri.
(Aw na miiri) diɲɛ kɔnɔ, ani lahara.
u b'i ɲininka falatɔw ka kiiti la.
a fɔ ko: " ka ɲɛni kɛ falatɔw ye, o de ye hɛɛrɛ ye, n'aw n'u jɛra ɲɔgɔn fɛ,<fn> 1: Haya in bɛ baaracogo fila jira falatɔ ka nafolo la, k'a labaara a dan ma, walima k'a fara i ka nafolo kan, k'u labaara ɲɔgɔn na, nk'a ka nafolo jate dɔnnen don.
</fn> aw balimaw don, Ala bɛ Tiɲɛnikɛla ni ɲɛnikɛla dɔn ka bɔ ɲɔgɔn na.
n'a tun ye Ala diya, a tun bɛ (falatɔw ka) sariyaw gɛlɛya aw kan, a' k'a dɔn Ala ye bonya masa ye Kodɔnbaga don.
221.
aw kana filankafomusow furu, fo u ka limaniya.
Walaahi jɔnmuso limaniyabaga ka fisa ni filankafomuso ye, hali n'a y'aw ɲɛfa. aw kana furu kɛ filankafokɛw ma, fɔ u ka limaniya, walaahi jɔnkɛ limaniyabaga ka fisa ni filankafokɛ ye hali n'a y'aw ɲɛfa.
</fn> olu de bɛ weleli kɛ, ka taa tasuma ma, Ala dun bɛ weleli kɛ ka taa alijinɛ ni jurumuyafa de ma, n'a ka jɛn ye.
Ala b'a ka hayaw bange mɔgɔw ye a dɔ b'a la u n'u taasi.
222.
u b'i ɲininka kalolaada koɲɛ na, a fɔ ko: " tɔɔrɔfɛn don dɛ " o tuma a' y'aw mabɔ musow la, n'u bɛ kalolaada la tuma min na, aw kana magɛrɛ u la ni kafoɲɔgɔnya ye, fo u k'u saniya.
n'u saniyana tuma min na, a' ye kafo u fɛ yɔrɔ la, Ala y'aw yamaruya yɔrɔ min na<fn> 3: Ala y'aw yamaruya yɔrɔ min na: o ye ka kafo muso fɛ a ɲɛfɛlan na, bawo haramu don ka kafo a fɛ, a kɔfɛlan na.
</fn> a' k'a dɔn Ala bɛ tuubibagaw kanu. A bɛ yɛrɛsaniyabagaw kanu ."
223.
aw ka furumusow ye forow y'aw ye, o tuma a' ye na aw ka forow la cogo min ka di aw ye ! a' ye ɲuman bila aw ɲɛ!
a' ka siran Ala ɲɛ!
a' k'a dɔn, tiɲɛ na, aw ye Ala kunbɛnbagaw ye, e ka limaniyabagaw nisɔndiya!
224.
aw kana Ala kɛ balilifɛn ye, aw ka kaliliw kama, k'aw tɛ ɲuman kɛ, ani ka siran Ala ɲɛ, ani ka ɲɛni kɛ mɔgɔw ni ɲɔgɔn cɛ!
Ala ye Mɛnnikɛla ye Dɔnnikɛla don.
</fn> 225.
Ala t'aw minɛ ni tulonkɛkumaw ye, aw ka kalili kɔnɔ, nk'a b'aw minɛ ni fɛn ye, aw dusukunw ye min waleya.
Ala ye Hakɛtobaga ye Muɲunbaga don.
226.
mɔgɔ minnu b'u kali ni dilantigɛ ye u furumusow la, kalo naani ɲɛnafilɛ b'olu ye.
n'u seginna u kɔ (ka bɔ u ka kalili kan) i k'a dɔn Ala ye Hakɛtobaga ye masa hinɛbaga don.
227.
nka n'u tigɛra furusa kan (furu bɛ sa) i k'a dɔn Ala ye Mɛnnikɛla ye Dɔnnikɛla don.
228.
muso furusalen bɛ sigi ka kalolaada yeko saba makɔnɔ. A tɛ daga u ye ka fɛn dogo, Ala ye min dan u densow kɔnɔ. N'a y'a sɔrɔ u limaniyalen bɛ Ala la ani lahara don na.
u cɛw n'u laseginni ka kan o waati kɔnɔ, n'a y'a sɔrɔ u ye ɲɛli laɲini.
hakɛ min bɛ musow kan, o ɲɔgɔnna b'u ye ni ɲumanya ye.
nka jala bɛ cɛw ye musow sanfɛ.
Ala ye bonya masa ye Kodɔnbaga don.
229.
furusa dagali ye siɲɛ fila dɔrɔn ye.
o tuma, o mana bɔ a la, tali ka kɛ koɲuman, walima bilali ka kɛ koɲuman.
a tɛ daga aw ye ka fɛn minɛ (furumusow la) aw ye min di u ma, fo ni furuɲɔgɔn fila siranna k'u tɛna se ka Ala ka dancɛw labato ka ɲɛ.
o tuma n'aw siranna ko furuden fila tɛna se ka Ala ka dancɛw labato ka ɲɛ, muso man'a yɛrɛ kunmabɔ ni min ye (ka bɔ furu la) jurumu tɛ u kan o la.
o filɛ Ala ka dancɛw ye, aw kan'o kɔsagon.
ni mɔgɔ min ye Ala ka dancɛw kɔsagon, olu ye yɛrɛtɔɲɔnaw ye.
230.
o tuma ni cɛ ye muso furu sa, (o siɲɛ sabanan in na) o muso kelen in tɛ daga a ye tuguni, fo o ka furu cɛ wɛrɛ ma<fn> 1: A bɛ furu o cɛ kura min ma, fo o k'a ladon cɛso la, dilan lakika ka tɛmɛ an'o cɛ, n'o tɛ a tɛ daga cɛ kɔrɔ ye sariya la.
n'o cɛ (wɛrɛ o) y'a bila, o tuma jurumu t'u mɔgɔ fila kan, u ka segin ɲɔgɔn ma, (ni furu kura ye) n'a y'a sɔrɔ u y'a jigi k'u bɛ se ka Ala ka dancɛw labato ka ɲɛ.
o filɛ Ala ka dancɛw ye, a b'u bange mɔgɔw ye, minnu bɛ fɛn dɔn.
231.
n'aw ye musow furu sa, n'u surunyana u ka furusasigili dan ma, o tuma a' y'u minɛ (k'u lasegin furu kɔnɔ) koɲuman, walima a' y'u bila koɲuman, aw kɔni kana musow minɛ (furu kɔnɔ) nimatɔɔrɔ kama, walasa ka dan sagon.
ni mɔgɔ min y'o kɛ, o tigi y'a yɛrɛkun tɔɲɔ.
aw kana Ala ka hayaw minɛ ka kɛ tulonkɛfɛn ye, a' y'a hakili lajigin Ala ka nɛɛma na, min b'aw kan, ani Ala ye fɛn min jigin aw kan ka bɔ kitabu (kuranɛ) ni kodɔn (Sunna) na, Ala b'aw waaju n'o ye, a' ye siran Ala ɲɛ aw k'a dɔn ko Ala ye fɛn bɛɛ lajɛlen dɔnbaa ye.
232.
n'aw ye musow furu sa, n'u ser'u ka furusasigili dan ma, o tuma aw kan'u bali ka furu u cɛ kɔrɔw ma, n'a y'a sɔrɔ u jɛnna u ni ɲɔgɔn cɛ ni kɛkoɲuman ye.
o kiiti min filɛ, mɔgɔ bɛ waaju n'o ye, min kɛra aw la, n'o limaniyalen bɛ Ala ni lahara don na, o de ka sani aw ye, wa o b'aw lajɛya fana.
Ala de bɛ fɛn dɔn, aw t'a dɔn.
233.
Denbaw bɛ sin d'u denw ma san fila dafalen kɔnɔ, n'a y'a sɔrɔ min b'a fɛ ka sindili dafa.
den wolola min ye, u balo n'u fɛrabɔ b'o kan ni kɛkoɲuman ye.
mɔgɔ si kana karaba ni fɛn ye, fo a seko dɔrɔn.
den woloba kana tɔɔrɔ a den kama, den wolola (a fa) min ye fana, o kana tɔɔrɔ a den kama.
o ɲɔgɔnna wajibiyalen bɛ ciyɛntala kan<fn> 1: o kɔrɔ: fa, walima den ciyɛntabaga ka kan ka jɔ ni den ba musakaw ye, a kana ba tɔɔrɔ fana.
n'u mɔgɔ fila y'a laɲini ka den dabɔ ni ɲɔgɔn jɛnɲini ni ɲɔgɔnhakililaɲini ye ka bɔ u fila yɔrɔ, jurumu t'u la.
n'aw y'a laɲini ka sindimuso wɛrɛ ɲini aw denw ye, jurumu t'aw la o la, n'aw ye sindilaw ka sara di u ma,<fn> 2: ɔ n'o y'a sɔrɔ cɛ tun ye furufɛn dafalen di muso ma, n'a ye cɛ diya a bɛ tilancɛ minɛ, ka tilancɛ to muso bolo.
a' ye siran Ala ɲɛ! aw k'a dɔn ko Ala ye yelibaga ye n'a' ka baara kɛtaw ye.
234.
cɛ minnu bɛ faatu aw (silamɛw) la, ka furumusow t'u kɔ, wajibi don o musow ka sigi (firiya la) kalo naani ni tile tan.
n'u ser'u ka sigili dan ma, o tuma jurumu t'u la, fɛn na, u ye min kɛ u yɛrɛkunw na ni kɛkoɲuman ye, Ala ye dugulen ye n'aw ka baara kɛtaw ye.
235.
jurumu t'aw la, n'aw ye furuɲiniko kɛrɛmatigɛ (muso cɛsatɔ ye k'a to firiya la) walima aw ka furuko dogo aw kɔnɔ.
Ala y'a dɔn k'aw bɛna u furuko miiri aw kɔnɔ.
Nk'aw kana layidu di u ma dogo la, fo n'aw b'a kɛ ni kɛrɛmatigɛ ye.
aw kana tigɛ furu sirili kan, fo furusasigili ka se a dan na.
aw k'a dɔn ko Ala bɛ fɛn dɔn min b'aw ni na, a' y'aw kɔlɔsi Ala la, aw k'a dɔn ko Ala ye hakɛtobaga ye masa muɲunnen don.
236.
jurumu t'aw la, n'aw ye musow furu sa, k'a sɔrɔ aw ma maga u la, walima ka furufɛn diyagoyalen dansigi u ye, nk'aw kɔni ka ladiyalifɛn di u ma!
sɔrɔbaatɔ n'a seko, kɔlibaatɔ n'a seko.
ka kɛ ladiyalifɛn ye ni kɛkoɲuman ye, o ye hakɛ ye ɲumankɛlaw kan.
237.
nka n'aw ye musow furu sa, k'a sɔrɔ aw ma maga u la, nka aw tun ye furufɛn diyagoyalen dansigi u ye, o tuma a' tun ye furufɛn min dansigi, a y'o tilancɛ d'u ma! fo ni musow yɛrɛw yafara o kɔ dɛ, walima furu koɲɛ bɛ min bolo, n'o yafara.
aw ka yafa kɔni, o de ka surun alaɲɛsiran na.
aw kana ɲinɛ fisamantiya tɛmɛnenw kɔ aw ni ɲɔgɔn cɛ!
a' k'a dɔn Ala ye yelibaga ye n'aw ka baaraw ye.
238.
a' ye seliw latanga! ani cɛmancɛrɔseli (aw y'o latanga) aw ye wuli ka jɔ Ala ye aw majiginnen bato kɔnɔ.
</fn> 239.
n'aw siranna<fn> 3: O kɔrɔ: n'aw siranna juguw ɲɛ seli kɔnɔ, walima ko wɛrɛ ɲɛ.</fn> , o tuma aw ka seli aw sennataamatɔ, walima k'aw to yɛlɛnkanfɛn bala.
n'aw hakili sigira tuma min na, a' ye Ala kosuma, i n'a fɔ Ala y'aw ladɔnniya cogo min na, fɛn na, aw tun tɛ min dɔn.
240.
mɔgɔ minnu bɛ faatu aw la, n'u bɛ furumusow to u kɔ, a ka kan u ka sarankanna kɛ ni musaka dili ye u furumusow ma, ka taa a bila san kelen na, k'a sɔrɔ musow tɛ labɔ.
nka n'u bɔra, o tuma jurumu t'aw kan fɛn na, u ye min kɛ u yɛrɛkun na ni kɛkoɲuman ye, Ala ye bonya masa ye Kodɔnbaga don.
241.
(Sariya ye) ladiyalifɛn kɛ furusamusow ye ni kɛkoɲuman ye, o ye hakɛ ye alaɲɛsiranbagaw kan. 242.
Ala b'a ka hayaw bang'aw ye nin cogo la, a dɔ b'a la aw na hakili sɔrɔ.
243.
Yala e ma mɔgɔw ye, minnu bɔra u ka duw kɔnɔ, u ba yirika, saya ɲɛsiran kosɔn.
Ala fana k'u ma: " a' ye sa " o kɔfɛ Ala y'u laɲɛnamaya, i k'a dɔn Ala ye fisamantiya tigi ye mɔgɔw ye, nka mɔgɔ caman tɛ barika da.
244.
a' ye kɛlɛ kɛ Ala ka sira kan, aw k'a dɔn ko Ala ye mɛnnikɛla ye dɔnnikɛla don.
245.
jɔnni bɛ dɔnɔ ɲuman kɛ Ala ma, Ala k'o labugun o tigi ye, labugunniko caman na, Ala de bɛ garijɛgɛ siri, a bɛ fɛnsɛni fana kɛ.
wa aw bɛ kɔsegin a ma.
246.
Yala e ma mɔgɔbaw ye Isirayila denw na wa, Musa tɛmɛnen kɔfɛ? waati min na u ko u ka nabiɲuman dɔ ma ko: " i tɛ masakɛ dɔ sigi an Kunna, walasa an na kɛlɛ kɛ Ala ka sira kan min nɔfɛ! " nabiɲuman in ko u ma: A ka c'a la ni kɛlɛ wajibiyara aw kan, n'aw tɛn'a kɛ?
" u ko:" mun de b'an bali n'an tɛ kɛlɛ kɛ Ala ka sira kan, k'a sɔrɔ an gɛnna (kafiriw fɛ) ka bɔ an ka duw n'an denw cɛma"? tuma min na kɛlɛ wajibiyara olu kan, u bɛɛ y'u kɔdon fo u la jamakulu fitinin.
Ala de ye tɔɲɔnikɛlaw dɔnbaga ye.
247.
u ka nabiɲuman k'u ma: " a' k'a dɔn Ala ye taaluta sigi aw kunna ka kɛ masakɛ ye " u ko: " masaya bɛ kɛ o ye anw kunna cogo di, k'a sɔrɔ anw ka kan ni masaya ye ka tɛmɛ a kan, bawo sɔrɔba t'a la ka bɔ nafolo la " (u ka) nabiɲuman ko: " Ala de y'a suganti aw Kunna, k'a jiidi ni niyɔrɔ fɛrɛlen ye ka bɔ dɔnniya ni farikolodafa la.
Ala de b'a ka masaya di mɔgɔ ma, min y'a diya.
Ala ye yiriwa masa ye Dɔnnibaga don.
248.
u ka nabiɲuman k'u ma: " a' k'a dɔn taaluta ka masaya taamasiyɛn ye wagante ka na aw ma, mafanciya bɛ wagate in kɔnɔ ka bɔ aw Ma yɔrɔ, ani Musa Somɔgɔw ni Haruna somɔgɔw ka fɛn tolen dɔw tɔnin (b'a kɔnɔ).
Mɛlɛkɛw b'o Wagante in ta, i k'a dɔn kabako b'o koɲɛ in na, aw ye n'a y'a sɔrɔ aw ye limaniyabagaw ye.
tuma min na taaluta bɔra n'a ka kɛlɛbolo ye, a ko (kɛlɛcɛw ma): " aw k'a dɔn ko Ala bɛna aw Kɔrɔbɔ ni kɔji dɔ ye. Ni mɔgɔ min minna o ji in na, o tigi tɛ ne (ka mɔgɔ) fɛn ye tun, nka ni mɔgɔ min ma a min, aw k'a dɔn o tigi ye ne dɔ ye. Fo mɔgɔ min mana soliko kelen kɛ n'a bolo ye (k'o min ka dan o ma) o tuma u bɛɛ y'u min (o ji in na) fo u la jamakulu fitinin.
tuma min na Taaluta tɛmɛna kɔji in na, ani mɔgɔ minnu limaniyana ka far'a kan.
u ko: " se fosi t'anw ye bi ka jaaluta (kafiri kuntigi) n'a ka kɛlɛbolo kunbɛn " mɔgɔ minnu dalen b'a la k'u bɛna Ala kunbɛnɲɔgɔnya (lahara don) olu ko: " jama nciinin caman sera jamaba caman na, ni Ala ka jɛn ye, Ala kafolen bɛ sabalibagaw ma.
250.
tuma min na u bɔra kɛnɛ na Jaaluta n'a ka kɛlɛbolo ye, u ko: " an tigi Ala, sabali bɔn an kan, i k'an senw sabati, k'an dɛmɛ kafiriw kan!
" 251.
u (limaniyabagaw) sera u la ni Ala ka jɛn ye, Dawuda ye Jaaluta faga, Ala ye masaya ni kodɔn di Dawuda ma, k'a kalan fɛn na, min ye Ala yɛrɛ diya.
ni Ala tun ma mɔgɔ dɔw (ka juguya) ɲɔni ni dɔwɛrɛw ye<fn> 1</fn> , dugukolo tun bɛ tiɲɛ, nka Ala ye fisamantiya tigi ye danfɛnw kan.
252.
o filɛ Ala ka hayaw ye, an b'u kalan e ye ni tiɲɛ ye, wa i k'a dɔn e ye cidenw dɔ ye.
253.
o Kira minnu filɛ, anw y'u dɔw fisaya ni dɔw ye.
dɔw b'u la, Ala kumana o fɛ. Ala ye dɔw kɔrɔta ni jalaw ye.
anw ye Mariyama denkɛ Yisa sɔn dalilu bangenenw na, an y'a kologɛlɛya ni nisanu ye.
n'a tun diyara Ala ye, mɔgɔ minnu nana olu kɔfɛ, olu tun tɛ ɲɔgɔn kɛlɛ, dalilu bangenenw nanen kɔfɛ u ma, nka u ye ɲɔgɔn fɔnkɔɲɔgɔnya. jamakulu dɔw b'u la, o limaniyana, dɔ b'u la, o kafiriyara.
n'a tun diyara Ala ye, u tun tɛ ɲɔgɔn kɛlɛ, nka Ala mana fɛn min laɲini, a b'o kɛ.
254.
Hee aw mɔgɔ minnu limaniyana, a' ye musaka bɔ Ala ka sira kan fɛn na, anw y'aw garijɛgɛ min na, sanni don ka na, feere tɛ don min na, teridumanya tɛ yen, soonadon fana tɛ yen.
Kafiriw de ye yɛrɛtɔɲɔnaw ye.
255.
Ala, batofɛn wɛrɛ tɛ a kɔ, ɲɛnama don, jɔbagaba<fn> 1: Jɔbagaba: masa min jɔlen bɛ n'a yɛrɛ ka kow bɛɛ ye, ka tila ka jɔ ni a ka jɔnw taw ye fana.
</fn> don, sunɔgɔsu ni sunɔgɔ si tɛ Ala minɛ.
Ala ta ye fɛn ye minnu bɛ sanfaraw la, ani minnu bɛ dugufara la.
mɔgɔ jumɛn bɛ yen, min bɛ soonadon kɛ Ala bara n'a ka jɛn tɛ ?
Ala bɛ fɛn dɔn min b'u ɲɛfɛ ani min b'u kɔfɛ.
olu tɛ fosi lakoori ka bɔ Ala ka dɔnni na, fo min mana Ala diya.
Ala ka Kurusi ka bon ni sanfaraw ni dugufara ye.
olu tangani man gɛlɛn Ala ma.
Ala ye kɔrɔta masa ye masaba don.
256.
Karabali tɛ diinɛ na.
tiɲɛ na, kana bangena ka bɔ fili la.
o tuma ni mɔgɔ min kafiriyara ni jow ye, (taaghuuti) ka limaniya ni Ala ye, o tigi ye jurukisɛ kologɛlɛn minɛ, tigɛli tɛ min na fewu, Ala ye mɛnnikɛla ye dɔnnikɛla don.
257.
Ala de ye mɔgɔw madɛmabaga ye minnu limaniyana.
a b'u labɔ dibiw la, k'u bila yeelen na.
nka mɔgɔ minnu kafiriyara, olu madɛmɛbaaw ye jow ye, olu b'olu labɔ yeelen na, k'u bila dibiw kɔnɔ, olu de ye tasuma donbaaw ye, u bɛ to a kɔnɔ kudayi.
258.
Yala e m'a ye mɔgɔ min ye Iburahima darɔsama a Ma ka koɲɛ na, ko Ala ye masaya di ale ma ?
waati min na Iburahima ko: " ne Ma ye masa ye, min bɛ ɲɛnamaya kɛ, a bɛ saya fana kɛ " A ko (Iburahima ma): " ne fana bɛ ɲɛnamaya kɛ, n bɛ saya kɛ "Iburahima ko: "o tuma i k'a dɔn Ala bɛ na ni tile ye (don o don) ka bɔ kɔrɔn fɛ, o tuma e ka na n'a ye ka bɔ tilebin fɛ sa ! " cɛ min kafiriyara Ala ma, o kunnansirila.
Ala tɛ tɔɲɔnikɛlaw kana.
259.
walima i n'a fɔ mɔgɔ min tɛmɛna dugu dɔ la, min biliw binnen bɛ a kogow kan. A ko: " Ala bɛ nin ɲɛnamaya cogo di sa, u salen kɔfɛ ?
" o la, Ala sinna k'ale yɛrɛ faga san kɛmɛ, o kɔfɛ k'a ɲɛnamaya.
Ala ko (a ma): " e ye san joli kɛ saya la? " a ko: " ne ye tile kelen kɛ, walima tile tɔ " Ala ko: "o to yen!
i ye san kɛmɛ de kɛ, i ka dumuni n'i ka minniji mafilɛ!
olu si ma yɛlɛma. I ka falikɛ fana mafilɛ!
ani walasa n k'i kɛ kabako ye mɔgɔw ye, e ka fali kolow mafilɛ, anw b'olu sogolon cogo min na, o kɔfɛ an b'u fɛrabɔ ni sogobu ye.
tuma min na o koɲɛ bangena a ye, a ko: " ne b'a dɔn ko Ala ye sebaa ye fɛn bɛɛ lajɛlen na ."
260.
(i hakili jigin) waati min na Iburahima ko: " n tigi Ala, e bɛ suw lakunun cogo min na, o jira n na" Ala ko: " o tuma e ma limaniya wa ?
Iburahima ko: " ɔwɔ dɛrɛ !
nka walasa n dusukun ka mafa " Ala ko: " o tuma kɔnɔ naani minɛ, i k'olu fara ɲɔgɔn kan (k'u tigɛtigɛ) o kɔfɛ i k'u tigɛyɔrɔ dɔ bila kulu kelen-kelen bɛɛ sanfɛ.
o kɔfɛ i k'u wele.
u teliyatɔ bɛ na i ma, i k'a dɔn ko Ala ye bonya masa ye Kodɔnbaga don.
mɔgɔ minnu b'u ka nafolow musaka Ala ka sira kan, o misaliya bɛ, i n'a fɔ sumankisɛ kelen, min wolola tinsan wolonwula na, sumankisɛ kɛmɛ bɛ o tinsan kelen-kelen bɛɛ la.
Ala bɛ baraji jiidi mɔgɔ ye, min man'a diya, Ala ye yiriwa masa ye Dɔnnibaga don ."
262.
mɔgɔ minnu b'u ka nafolow musaka Ala ka sira kan, o kɔfɛ u tɛ kunnagosi ni tɔɔrɔ si tugu u ka musaka bɔlen nɔfɛ, olu baraji b'u ye u Ma bara.
siran t'olu kan wa u tɛ nisɔngoya.
263.
kumakan ɲuman, ani hakɛtoli, olu ka fisa ni saraka ye, tɔɔrɔ bɛ tugu min nɔfɛ.
Ala de ye kaaribaga ye masa muɲunnen don.
264.
Hee aw mɔgɔ minnu limaniyana, aw kan'a' ka sarakaw tiɲɛ ni kunnagosi ni mɔgɔtɔɔrɔ ye, i n'a fɔ mɔgɔ min b'a ka nafolo musaka yɛrɛjira kama mɔgɔw la, a tɛ limaniya Ala ni lahara don na.
o misali bɛ i n'a fɔ kabafɛɛnɛnen, min ni bugurimugu b'a kan, ni sanjiba nana o kan, o (k'a bugurimugu lataga) k'o jalan to.
u (yɛrɛjiranciw) tɛ nafa si sɔrɔ u ka wale kɛlenw na.
Ala tɛ kafiriw kana.
265.
mɔgɔ minnu b'u ka nafolow musaka Ala jɛn ɲinini kama, ani dannaya sabatili kama ka bɔ u yɛrɛkunw yɔrɔ.
o misali bɛ i n'a fɔ nakɔforo, min bɛ tintin kan, ni sanjiba y'a sɔrɔ, n'a denna, jiidiko fila ɲɔgɔn na. Ni sanjiba yɛrɛ m'a sɔrɔ, hali ji funfun b'a wasa.
Ala ye yelikɛla ye n'aw ka baara kɛtaw ye.
266.
Yala aw dɔ la kelen b'a kanu, ntamaro ni tubabunpegu nakɔforo ka kɛ a fɛ, jiɲɛw bɛ woyo min jukɔrɔ, jiriden suguya bɛɛ b'a fɛ min kɔnɔ. Kɔrɔ k'a sɔrɔ, denmisɛnnin laafulenw b'a fɛ fana, fiɲɛ jugu tasumama ka na o nakɔforo sɔrɔ k'a jeni.
Ala b'a ka hayaw bange aw ye nin cogo la, a dɔ la aw bɛ miiri.
267.
Hee aw mɔgɔ minnu limaniyana, aw ye baara kɛ ka fɛn saniman minnu sɔrɔ, a' ye musaka bɔ o la, Ala ka sira kan, ani ka bɔ fɛnw na, an ye minnu labɔ dugukolo kan aw ye.
a' kana o la cɛjugu kɛrɛnkɛrɛn k'o musaka, k'a sɔrɔ aw yɛrɛw t'o minɛ, fo n'aw y'a' ɲɛ tugu k'a minɛ ten.
aw k'a dɔn ko Ala ye kaaribaga ye tanu masa don.
268.
Sitanɛ de b'aw lasiran faantanya ɲɛ, a b'aw yamaruya ko cɛjugu la. Ala dun b'aw layidu ni jurumuyafa ye ka bɔ a yɔrɔ, ani fisamantiya.
Ala ye yiriwa masa ye Dɔnnibaga don.
269.
Ala bɛ kodɔn di mɔgɔ ma, min y'a diya.
ni kodɔn dira mɔgɔ min ma, tiɲɛ na, hɛɛrɛ caman dir'o tigi ma dɛ !
mɔgɔ si tɛ taasi fo yelikɛlaw dɔrɔn.
270.
n'aw ye musaka min bɔ (Ala ka sira kan) walima n'aw y'aw dafalen, dafalen fɛn o fɛn na, aw k'a dɔn ko Ala b'o dɔn.
wa dɛmɛbaga si tɛ yɛrɛtɔɲɔnaw ye.
271.
n'aw ye sarakaw di kɛnɛkan, o ye koɲuman ye.
nka n'aw y'a dogo k'a di faantanw ma, o de ye hɛɛrɛ y'aw ma.
Ala b'aw ka kojuguw yafa aw ma, Ala ye dugulen ye n'aw ka baara kɛtaw ye.
272.
u kanani tɛ e (Kira) kan, nka Ala de bɛ mɔgɔ kana min y'a diya.
aw mana ɲuman fɛn o fɛn musaka, aw b'o k'a' yɛrɛ ye.
aw tɛ musaka si bɔ fo Ala ɲɛda ɲinini kama.
aw bɛ ɲuman fɛn o fɛn musaka, o bɛɛ sara dafalen bɛ d'aw ma, k'a sɔrɔ aw tɛ tɔɲɔ.
(a' ye musaka kɛ) faantanw ye, minnu koronna<fn> 1: minnu koronna, o kɔrɔ: mɔgɔ minnu ka baara bɛnnen bɛ jihadi ni diinɛ laseli ma.</fn> Ala ka sira kan. U tɛ se ka mununmunun dugukolo kɔkan, (ka fɛn ɲini) kodɔnbaliw b'olu bisigi fɛntigiw ye, u ka yɛrɛminɛ kosɔn. I b'u dɔn n'u taamasiyɛnw ye, u tɛ mɔgɔw ɲɛjuguyadeli.
</fn> aw mana musaka min kɛ ɲuman kama, i k'a dɔn Ala y'o dɔnbaga ye.
274.
mɔgɔ minnu b'u ka nafolow musaka su ni tile, gundo la, ani kɛnɛkan, olu baraji b'u ye u Ma bara.
siran t'olu kan, wa u tɛ nisɔngoya.
275.
mɔgɔ minnu bɛ gɔrɔkɔ dun, olu tɛ wuli ka jɔ, wulicogo si la, (lahara don na) fo jinɛsitanɛ ye mɔgɔ min paronparon ni fatɔya ye, o tigi wulicogo.
o kɛra ka d'a kan o (gɔrɔkɔdunnaw) ko: " i k'a dɔn sannifeere kɔni bɛ, i n'a fɔ gɔrɔkɔ" k'a sɔrɔ Ala dun ye sannifeere daga, ka gɔrɔkɔ haramuya.
o tuma waajulikan nana mɔgɔ min ma, ka bɔ a Ma Ala bara, n'o tigi y'a dabila, o tuma min tɛmɛna, o y'a ta ye. A ka koɲɛ bɛ Ala bolo.
nka (a mɛnnen kɔfɛ) ni mɔgɔ min seginna a ma, olu ye jahanamadenw ye, olu bɛ to a kɔnɔ kudayi.
276.
Ala de bɛ gɔrɔkɔ barika ban, a bɛ saraka yiriwa.
Ala tɛ kafiriba jurumutɔ si kanu.
277.
i k'a dɔn mɔgɔ minnu limaniyana, ka baara ɲumanw kɛ, ka seli jɔ, ka jaga di, olu baraji b'u ye u Ma bara.
siran t'olu kan, wa u tɛ nisɔngoya.
278.
Hee aw mɔgɔ minnu limaniyana, a' ye siran Ala ɲɛ !
aw ka gɔrɔkɔ juru kɔrɔw to yen! n'a y'a sɔrɔ aw ye limaniyabagaw ye.
279.
n'aw m'o kɛ dun, o tuma a' ye dɛngɛnɛya ni kɛlɛ ye ka bɔ Ala n'a kira yɔrɔ.
nka n'aw tuubira, aw ka nafolokun y'aw ta ye.
aw tɛ mɔgɔ tɔɲɔ, aw fana tɛ tɔɲɔ.
280.
n'a y'a sɔrɔ (jurutabaa) ye gɛlɛyatɔ ye, a' ye ɲɛnafilɛli kɛ ka taa bila nɔgɔya tuma na.
n'aw jɛnna juru kɔ ka kɛ saraka y'a ye, o ye hɛɛrɛ y'aw ye fana.
n'a y'a sɔrɔ aw b'a dɔn.
281.
a' ye siran don ɲɛ ! aw bɛ segin don min na, ka taa Ala ma !
o kɔfɛ Ni kelen-kelen bɛɛ ka baara sara bɛ dafa ka d'a ma, u si tɛ tɔɲɔ 282.
Hee aw mɔgɔ minnu limaniyana, n'aw ye juru fɛn o fɛn don ɲɔgɔn na, ka taa bila waati dɔgɔdalen na, a' y'a sɛbɛn !
sɛbɛnnikɛla dɔ k'a sɛbɛn a' ni ɲɔgɔn cɛ, ni tilennenya ye. Sɛbɛnnikɛla kan'a ban k'a t'a sɛbɛn, i n'a fɔ Ala ye a ladɔnniya cogo min na. A k'a sɛbɛn dɛ ! o tuma juru jate bɛ mɔgɔ min kanna, o de k'a ɲɛfɔ ! a ka siran Ala ɲɛ, o min y'a Ma ye. A kana fosi nagasi ka bɔ juru in na. Ayiwa n'a y'a sɔrɔ juru bɛ min na, n'o ye mɔgɔ nalonma ye, walima mɔgɔ laafulen don, walima mɔgɔ don, min tɛ se ka ɲɛfɔli kɛ, o tuma a ka kotigi k'a ɲɛfɔ ni tilennenya ye.
a' ye seere fila seereya ka bɔ aw ka silamɛcɛw la. n'olu ma kɛ cɛ fila ye, o tuma olu ka kɛ cɛ kelen ni muso fila ye. U ka kɛ mɔgɔw ye, aw bɛ jɛn ni minnu ye seerew la. walasa ni muso kelen filila, tɔ kelen na dɔnin hakili lajigin.
Seerew kan'u ban n'u welela (seereya kama) jurusɛbɛnni kana negebɔ aw la dɛ!
a fitinin n'a kunbaba bɛɛ, ka taa a bila a waati la. O de ladiriya ka bon Ala bara, wa o de tilennen bɛ seereya kama. O de ka surun fana, aw kana siga.
fo n'a kɛra sannifeere ye, kɛnɛkan, n'aw b'o lamununmunun aw ni ɲɔgɔn cɛ, n'aw m'o sɛbɛn, jurumu t'aw la o la.
n'aw bɛ feere kɛ ɲɔgɔn ma, aw ye mɔgɔ dɔ kɛ seere ye o la !
sɛbɛnnikɛla ni seere si kana tɔɔrɔ, n'aw y'o kɛ, i k'a dɔn o ye tiɲɛnenya ye aw yɛrɛw la (ka bɔ diinɛ na) a' ye siran Ala ɲɛ !
Ala de b'aw kalan.
Ala ye fɛn bɛɛ lajɛlen dɔnbaa ye.
283.
n'a y'a sɔrɔ aw bɛ taamasira fɛ, aw dun ma sɛbɛnnikɛla sɔrɔ (ka juru dontɔ sɛbɛn) o tuma aw bɛ tɔnɔmadafɛn di, min bɛ minɛ ka bila juru kama.
ayiwa n'aw dɔ dara dɔ la, o tuma dannaya dara min kan, o k'a ka dannaya minɛn fa dɛ ! a ka siran Ala ɲɛ, o min y'a Ma ye kɔni, aw kana seereya dogo.
ni mɔgɔ min ye seereya dogo, a' k'a dɔn o tigi dusukun kɛra fɛn jurumutɔ ye.
Ala ye dɔnnibaga ye ni fɛn ye, aw bɛ min kɛ.
284.
Ala ta ye fɛnw ye minnu bɛ sanfaraw kɔnɔ, ani minnu bɛ dugufara kɔnɔ, n'aw ye fɛn bange, min b'aw dusukunw na, walima n'aw y'o dogo yɛrɛ, Ala b'aw sɛgɛsɛgɛ o la.
o tuma a bɛ yafa mɔgɔ ma, min y'a diya, a bɛ mɔgɔ lajaba fana, min y'a diya.
Ala ye sebaga ye fɛn bɛɛ la.
285.
Alakira limaniyana fɛn na, min jiginna a kan ka bɔ a Ma yɔrɔ, ani mɔgɔ limaniyalenw fana. U bɛɛ limaniyana Ala la, an'a ka mɛlɛkɛw la, an'a ka jiginkitabuw la, an'a ka cidenw na.
(u ka kuma ye): " anw tɛ mɔgɔ si kelen fara ka bɔ dɔ la, Ala ka cidenw na " u ko:" An y'a mɛn, an y'a labato, an bɛ yafa ɲini i fɛ, an tigi Ala, labanyɔrɔ bɛ ka taa e ma.
" 286.
Ala tɛ Ni si karaba fɛn na, fo a seko.
a mana ɲuman min kɛ, o b'a ye. N'a ye juguman min kɛ fana, o jurumu b'a kan.
an tigi Ala, i kan'an minɛ, n'an ɲinɛna ko min na, walima n'an filila min na.
an tigi Ala, i kana doni girin d'an kun, i n'a fɔ i ye min ɲɔgɔn da mɔgɔw kun, minnu kɔnn'an ɲɛ.
an tigi Ala, i kan'an doni fɛn na, min fanga t'an na.
i ka yafa an ma! i ka hakɛto k'an ye! i ka hin'an na!
e Ala de y'an Matigi ye. I k'an dɛmɛ kafiri mɔgɔw kan.
﻿<h> Imuraana somɔgɔw suran</h> Suran 3 Aali-Imraana (Imurana Somɔgɔw)<fn> 1: Suran tɔgɔ bɔra haya 33nan na.</fn> Haya 200 A jiginna Hijira kɔ, (No 89) Ni Ala tɔgɔ ye Hinɛ masa ni masa hinɛbaga. 1.
Alif. Laam. Miim.
2.
Ala, batofɛn tɛ fo ale, masa ɲɛnama don, masa jɔbagaba.
3.
Ala ye kitabu jigin e (Kira) ma ni tiɲɛ ye, k'a kɛ tiɲɛtigiyabaga ye fɛn na, min tɛmɛna a ɲɛfɛ.
Ala ye Tawureta ni Linjila fana jigin. 4.
(a y'o jigin) kakɔn kuranɛ jiginni ɲɛ, k'olu kɛ kana ye mɔgɔw ye, Ala ye danfarabaga<fn> 2: Ala ye kuranɛ wele ko danfarabaga yɔrɔ fila la, bawo a bɛ tiɲɛ ni nkalon danfara ka bɔ ɲɔgɔn na.
</fn> fana jigin.
i k'a dɔn mɔgɔ minnu kafiriyara Ala ka hayaw ma, lajaba gɛlɛn b'olu ye, Ala ye bonyatigi ye tajurusarabaga don.
5.
i k'a dɔn Ala, fosi tɛ dogo a ma, dugukolo kɔnɔ, ani sankolo kɔnɔ.
6.
Ala de y'aw sawuraw labɛn densow kɔnɔ cogo min ka d'a ye.
Batofɛn si tɛ fo Ala, ale de ye bonya masa ye Kodɔnbaga don.
7.
ale de ye masa ye, min ye kitabu jigin e (Kira) ma, hayaw b'a kɔnɔ, minnu jɛlen don, olu de ye gafe baju ye. Haya wɛrɛw bɛ yen, ɲagami bɛ minnu na.
ayiwa jɛgɛn bɛ mɔgɔ minnu dusukunw na, olu bɛ tugu fɛn nɔfɛ, ɲagami bɛ min na, fitinɛ ɲinini kama, (ka mɔgɔw lafili) ani kɔrɔ diyagoya ɲinini kama (ka bɛn u Ni dungɔ ma) k'a sɔrɔ mɔgɔ si t'o kɔrɔ dɔn fo Ala, nka mɔgɔ minnu sabatilen bɛ dɔnniya na, olu b'a fɔ: "anw limaniyana n'a ye, a bɛɛ lajɛlen de bɛ bɔ anw Ma yɔrɔ" mɔgɔ si tɛ taasi fo dusukunnayeli dungew dɔrɔn.
8.
an tigi Ala, i kan'an dusukunw jɛgɛn, i kɛlen kɔ k'an kana tuma min.
i k'an sɔn hinɛ na ka bɔ e bara!
i k'a dɔn e Ala de ye sɔnnikɛlaba ye.
9.
an tigi Ala, i k'a dɔn e de ye mɔgɔw farabaga ye ɲɔgɔn kan, don kama, siga tɛ don min na, i k'a dɔn Ala tɛ layidu tiɲɛ.
10.
i k'a dɔn mɔgɔ minnu kafiriyara, olu ka nafolow n'u denw tɛ na fosi ɲɛ u ye fewu, ka bɔ Ala bolo.
olu de ye tasuma mɛnɛnanw ye. 11.
a bɛ i n'a fɔ farawona ka mɔgɔw ka Naamu, ani mɔgɔ minnu kɔnna olu ɲɛ, u y'anw ka hayaw nkalontigiya, Ala y'u minɛ n'u ka jurumuw ye.
Ala ka ɲangili kolo ka gɛlɛn.
12.
a fɔ mɔgɔw ye minnu kafiriyara, ko: "se bɛna k'aw la, wa aw bɛna dalajɛ ka taa jahanama, dayɔrɔ cɛjuguyara haali."
13. tiɲɛ na, kabako kɛra aw (Yahudiyaw) ye, jamakulu fila ka koɲɛ na, minnu ye ɲɔgɔn bɛn. jamakulu dɔ bɛ kɛlɛ kɛ Ala ka sira kan, tɔ kelen ye kafiri ye.
o (kafiriw) bɛ (silamɛw) ye u ɲɛ na, i n'a fɔ u ɲɔgɔnna fila caya la, ɲɛnayeli yɛrɛ la.
Ala bɛ mɔgɔ kologɛlɛya n'a ka dɛmɛ ye, min y'a diya.
i k'a dɔn taasiko bɛ o la dusukunnayeli tigiw ye.
14.
Nidungɔfɛnw kanuw masirila mɔgɔninfinw ye, k'a daminɛ musow la, ani denkɛw ani nafolo camanba, ka bɔ sanu ni Warijɛ la, ani sokɛ tamasiyɛnma, ani baganw, ani forow. Nin bɛɛ ye dunuya ɲɛnamaya daamu de ye. Nka seginyɔrɔ ɲuman de bɛ Ala bara.
15.
a fɔ: "yala n k'aw kibaruya fɛn na, min ye hɛɛrɛ ye ka tɛmɛ o kan mɔgɔw ye minnu siranna Ala ɲɛ wa, o ye alijinɛ sow ye, kɔjiw bɛ boli min jukɔrɔ, u bɛ dumɛ o kɔnɔ kudayi.
ani furumuso saniyalenw, ani jɛn ka bɔ Ala yɔrɔ. Ala de ye a ka jɔnw yebaa ye.
16. Jɔn minnu b'a fɔ ko: "an tigi Ala, i k'a dɔn anw limaniyana, an ka jurumuw yafa an ye! i k'an kisi tasuma ɲankata ma! " 17.
jɔn minnu ye sabalibagaw ye, tiɲɛfɔlaw, alabatolaw, ani musakabɔbagaw Ala ka sira kan. ani yafaɲinibagaw su dugutilaw fɛ. 18.
Ala seereyara, ko batofɛn wɛrɛ tɛ yen fo ale, mɛlɛkɛw ni dɔnnibaaw fana seereyara o la, Ala jɔlen bɛ ni tilennenya ye, batofɛn wɛrɛ tɛ fɔ ale, bonya masa don, Kodɔnna don.
19.
a' k'a dɔn diinɛ ko kɔni, Ala yɔrɔ, o ye silamɛya ye.
Kitabu dira mɔgɔ minnu ma, olu ma ɲɔgɔn sɔsɔ, fo dɔnni nalen kɔfɛ u ma. yaadanciya kosɔn u ni ɲɔgɔn cɛ.
ni mɔgɔ min kafiriyara ni Ala ka hayaw ye, a' k'a dɔn Ala ka telin jatebɔ fɛ.
20.
n'u y'i (Kira) darɔsama, o tuma a fɔ: "ne ye n ɲɛda kolon Ala ye, ne, ani mɔgɔ minnu tugura n kɔ"; a fɔ mɔgɔw ye kitabu dira minnu ma, ani kunfinw (Makan kafiriw) ko: "yala aw silamɛyara wa?
" n'a y'a sɔrɔ u silamɛyara, o tuma u kanana, nka n'u y'u Kɔdon, i k'a dɔn cilaseli dɔrɔn de b'e kan, Ala ye jɔnw yebaa ye.
21.
i k'a dɔn mɔgɔ minnu bɛ kafiriya Ala ka hayaw ma, u bɛ nabiɲumanw faga, k'a sɔrɔ a ma kɛ tiɲɛ kan. U bɛ mɔgɔw faga fana, minnu bɛ mɔgɔw yamaruya tilennenya na mɔgɔw cɛma. O tuma olu laɲaani ni lajaba ye min dimi ka bon.
22.
olu de ye mɔgɔw ye, minnu ka baaraw tiɲɛna diɲɛ ni lahara.
wa dɛmɛbagaw t'u bolo fana.
23.
Yala e ma mɔgɔw ye wa, minnu sɔnna niyɔrɔ la ka bɔ kitabu la? olu bɛ wele ka taa Ala ka kitabu ma, walasa a ka kiiti tigɛ u ni ɲɔgɔn cɛ, o kɔfɛ jamakulu dɔ b'a kɔdon u la k'a sɔrɔ olu ye kɔdonbagaw ye.
24.
o kɛra ka d'a kan olu de ko: "Tasuma tɛ maga anw na fewu, fo n'a kɛra tile damadɔ dɔrɔn ye" u tun bɛ nkalon minnu tigɛ o y'u malasa u ka diinɛ kɔnɔ.
25.
a bɛna kɛ di sa, tuma min na n'anw y'u fara ɲɔgɔn kan don kama, siga tɛ min na, ni Ni kelen-kelen bɛɛ ka sara dafalen dir'a ma, fɛn na, a ye min baara, u tɛna tɔɲɔ.
26.
a fɔ: "n tigi Ala, masaya marabaga, e bɛ masaya di mɔgɔ ma, min y'i diya, i bɛ masaya bɔɔsi mɔgɔ la, min y'i diya.
e bɛ mɔgɔ bonya min y'i diya, i bɛ mɔgɔ majigin min y'i diya, hɛɛrɛ de bɛ e bolo, i k'a dɔn e ye sebaa ye fɛn bɛɛ la.
27.
e bɛ sufɛlan waati dɔ ladon tilefɛlan kɔnɔ. I bɛ tilefɛlan ladon sufɛlan kɔnɔ. I bɛ ɲɛnama labɔ su la. I bɛ su labɔ ɲɛnama na.
e Ala bɛ mɔgɔ garijɛgɛ min y'i diya, k'a sɔrɔ jatebɔ t'a la.
" 28.
mɔgɔ limaniyalenw kana kafiriw minɛ ka k'u madɛmɛɲɔgɔnw ye, ka mɔgɔ limaniyalenw to yen.
ni mɔgɔ min y'o kɛ, o tigi tɛ Ala ka fosi la, fo n'a y'a sɔrɔ aw b'aw yɛrɛ tanga kafiriw ma, yɛrɛtangako ɲuman na.
Ala b'aw lasiran a yɛrɛkun ɲɛ.
labanyɔrɔ bɛ ka taa Ala ma.
29.
a fɔ: "N'a y'a' dusukunnakow dogo, walima a' y'u bange, Ala b'o dɔn.
Ala bɛ fɛn dɔn min bɛ sanfaraw ni dugufara kɔnɔ.
Ala ye sebaa ye fɛn bɛɛ la."
30.
don min na ni Ni kelen-kelen bɛɛ b'a ka hɛɛrɛ baara kɛlen sɔrɔ a yɛrɛ kɔrɔ, a n'a ye baara jugu min kɛ fana. Nka a b'a kanu hali ni furancɛ jan tun bɛ don a n'o cɛ.
Ala b'aw lasiran a yɛrɛkun ɲɛ.
Ala ye makaribaga ye a ka jɔnw na.
31.
a fɔ: "N'a y'a sɔrɔ aw bɛ Ala kanu, aw ye tugu n na, Ala b'aw kanu. A b'aw jurumu yafa aw ye.
Ala de ye hakɛtobaga ye hinɛbaga don.
" 32.
a fɔ: "A' ye Ala ni Kira labato!
n'a' y'aw Kɔdon, aw k'a dɔn Ala tɛ kafiriw kanu."
33.
a' k'a dɔn Ala ye Adama ni Nuhun ni Iburahima somɔgɔw ni Imuraana somɔgɔw sugandi danfɛnw kan.
34.
olu ye buruju ye, dɔ bɔra dɔ la, Ala ye mɛnnikɛla ye dɔnnibaga don.
35.
(i hakili jigin) waati min na, Imuraana muso b'a fɔ ko: "n tigi Ala, Ne ye n da falen i la, ko den min bɛ ne kɔnɔbara la, o ka kɛ Alamadi ye<fn> 1: Alamadi: mɔgɔ min bɛ bila Alabatoso kɔnɔ, Alako baaraw dama kama.
n tigi Ala, n ka dugawu labi, i k'a dɔn e Ala de ye mɛnnikɛla ye, e ye dɔnnikɛla ye."
36.
tuma min, n'a jiginna den in na, a ko: "n tigi Ala, i k'a dɔn Ne jiginna den in na, denmuso don dɛ!
" a wolola den min na, Ala de y'o dɔnbagaba ye- denkɛ tɛ i n'a fɔ denmuso; wa i k'a dɔn ne y'a tɔgɔ da ko Mariyama.
wa i k'a dɔn ne bɛ den in n'a buruju bɛɛ latanga e Ala fɛ ka bɔ sitanɛ ma, min gɛnnen don. (Ka bɔ nɛɛma na) " 37.
a Ma Ala y'a ka dafalen minɛ ni minɛko ɲuman ye, ka den lamɔ lamɔko ɲuman na.
Ala ye Zakariya kɛ a kunko taaba ye.
tuma o tuma ni Zakariya donna Mariyama kan, Alabatosoba kɔnɔ, a bɛ dunfɛnw sɔrɔ a kɔrɔ, a ko: "hee mariyama!
e bɛ nin dunfɛnw sɔrɔ ka bɔ minni?
" Mariyama ko: "a bɛ bɔ Ala de bara" i k'a dɔn Ala bɛ mɔgɔ garijɛgɛ min y'a diya k'a sɔrɔ a ma kɛ ni jate ye.
38.
o yɔrɔ la sa, Zakariya fana ye a Ma Ala deli, a ko: "n tigi Ala, ne sɔn den ɲuman na!
i k'a dɔn e Ala de ye dugawu minɛbaga ye."
39.
Mɛlɛkɛw sinna ka Zakariya wele k'a jɔlen to seli la alabatosoba kɔnɔ ko: "Ala b'i laɲagali ni Yahaya (wololi) ye, min bɛ kɛ tiɲɛtigiyabaa ye ni kumakan ye ka bɔ Ala bara. A bɛ kɛ kuntigi ye ani a bɛ kɛ yɛrɛminɛbaacɛ<fn> 1: Yɛrɛminɛbaacɛ kɔrɔ: min b'a yɛrɛminɛ, a tɛ furu kɛ.
</fn> ye, ani nabiɲuman, ka bɔ mɔgɔɲumanw na."
40.
(Zakariya) ko: "ne tigi Ala, denkɛ bɛ kɛ ne ye cogodi, k'a sɔrɔ kɔrɔ sera ne ma. Ne muso fana ye kona<fn> 2: Kona kɔrɔ: muso wolobali.
</fn> ye" Ala ko: "o cogo don dɛ, Ala bɛ fɛn kɛ min y'a diya."
41.
(Zakariya) ko: "n tigi Ala, i ka taamasiyɛn kɛ ne ye (den sɔrɔli la) Ala ko: "i ka taamasiyɛn ye: n'i ma se ka kuma mɔgɔw fɛ tile saba kɔnɔ, fo n'a kɛra taamasiyɛnjira dɔrɔn ye.
i k'i Ma Ala kosuma kosɛbɛ, i k'a saniya wula ni sɔgɔma." 42.
(i hakili jigin) waati min na mɛlɛkɛw y'a fɔ ko: "hee Mariyama, i k'a dɔn Ala y'i sugandi, a y'i saniya, a y'i suganti dunuya musow bɛɛ sanfɛ."
43.
"Hee Mariyama, bato matarafa Ala ye! i ka tenturu kɛ, ka kunbereminɛ kɛ kunbereminɛbagaw fɛ."
44.
o filɛ ko dogolen kibaruyaw ye, anw b'o dogorɔkuma ci e (Kira) ma.
e tun tɛ olu kɔrɔ, waati min na u bɛ kalafili kɛ, walasa k'a dɔn u min kelen bɛna Mariyama lamɔ.
e (Kira) tun t'u kɔrɔ yen, tuma min na u bɛ ɲɔgɔn kɛlɛ.
45.
(i hakili jigin) waati min na ni mɛlɛkɛw b'a fɔ ko: "hee Mariyama, i k'a dɔn Ala b'i laɲagali ni kumakan ye ka bɔ a yɔrɔ. A tɔgɔ ye ko: "Al-Masiihu Yisa,, Mariyama denkɛ, a bɛ kɛ lahɔrɔmatigi ye dunuya ni lahara. Wa a bɛ kɛ Ala masurunyabagaw dɔ ye.
46.
a bɛ kuma mɔgɔw fɛ k'a to dendalan kɔnɔ, ani a kamalenkɔrɔlama, wa a bɛ kɛ mɔgɔɲumanw dɔ ye.
47.
(Mariyama) ko: "n tigi Ala, den bɛ kɛ ne ye cogodi, k'a sɔrɔ cɛ ma maga ne la"?
Ala ko: "o cogo don dɛ" Ala bɛ fɛn dan, min y'a diya, ni Ala ye ko min latigɛ, i k'a dɔn a b'a fɔ o ko ma dɔrɔn ko: "Kɛ o bɛ sin ka kɛ.
48.
wa Ala b'a kalan sɛbɛnni na, ani kodɔn ani Tawureta ni Linjila. 49.
k'a kɛ ciden ye ka taa Isirayila denw ma.
(a b'a fɔ u ye) ko: "tiɲɛ na ne nana aw ma ni kabako dɔ ye ka bɔ aw Ma yɔrɔ dɛ! a' k'a dɔn ne bɛ fɛn dilan aw ye ka bɔ bɔgɔ la, i n'a fɔ kɔnɔ cogoya, o tuma n bɛ o fiyɛ, o bɛ kɛ kɔnɔ ye ni Ala ka jɛn ye.
ne bɛ fiyen wolonyɛrɛnma ni kunatɔ kɛnɛya. N bɛ suw laɲɛnamaya, ni Ala ka jɛn ye.
n b'aw ladɔnniya fɛn na, aw bɛ min dun, an'aw bɛ min lasagon aw ka sow kɔnɔ.
i k'a dɔn kabako b'o la aw ye, n'a y'a sɔrɔ aw ye limaniyabagaw ye.
50.
ne ye tiɲɛtigiyabaga ye fɛn na, min kɔnna ne ɲɛfɛ ka bɔ Tawureta la, ani walasa n bɛ fɛn dɔw daga aw ye, minnu tun haramuna aw ma.
wa n nana aw ma ni kabako dɔ ye ka bɔ aw Ma yɔrɔ.
a' ye siran Ala ɲɛ! aw ka ne labato.
51.
a' k'a dɔn Ala ye ne Ma ye, An'aw ma.
o tuma a' y'a bato! o filɛ sira tilennen ye. " 52.
tuma min na Yisa sɔmina kafiriya la u la, a ko: "jɔnni ye ne dɛmɛbagaw ye ka taa Ala ma?
" kalanden jɛlenw ko: "anw ye Ala dɛmɛbagaw ye anw limaniyana Ala la, e (Yisa) ka seereya k'a fɔ anw ye silamɛw ye Ala kelen ye.
53.
an tigi Ala, an limaniyana fɛn na, e Ala ye min jigin, an tugura ciden kɔ, an sɛbɛn ka fara seereyabagaw kan."
54.
u (kafiriw) y'u ka dabaliw tigɛ, (Yisa kama) Ala fana y'a ka dabari tigɛ, Ala ye dabaritigɛlaw bɛɛ la ɲuman ye.
55.
(i hakili jgin) waati min na Ala ko: "hee Yisa! ne bɛn'i faatu ka kɛ i kɔrɔtabaa ye, ka na n ma, ka k'i saniyabaa ye ka bɔ mɔgɔw bolo minnu kafiriyara. Mɔgɔ minnu tugura i la, n bɛna olu bila mɔgɔw sanfɛ minnu kafiriyara, fo ka taa se jɔdon ma, o kɔfɛ aw seginyɔrɔ bɛ ka na ne ma.
o tuma ne bɛ kiiti tigɛ aw ni ɲɔgɔn cɛ fɛn na, aw tun bɛ ɲɔgɔn fɔnkɔɲɔgɔnya minnu na<fn> 1: 2: yan, Yisa ka faatu kɔrɔ tɛ saya ye.
56.
ayiwa mɔgɔ minnu kafiriyara, ne b'olu lajaba, lajaba gɛlɛn na, diɲɛ ni lahara, wa dɛmɛbagaw t'u bolo.
57.
ayiwa mɔgɔ minnu limaniyana ka baara ɲumanw kɛ, Ala b'olu ka barajiw dafalen di u ma, Ala tɛ tɔɲɔnikɛlaw kanu.
58.
o filɛ fɛn ye, an bɛ min kalan e ye, ka bɔ hayaw la,<fn> 2: O kɔrɔ: ni Ala tun ma e ci k'i kɛ kira ye, ka nin dogorɔkumaw jigin i ma i ye, e tun ye kunfin ye. I ma don kalan na, i ma kalan kɛ fana. E bɛ se k'olu dɔn cogo di, k'i to larabu kunfinw cɛma?</fn> ani hakilijigin kiiti ɲuman<fn> 3: Hakilijigin kiiti ɲuman: o ye kuranɛ de ko ye.</fn> .
59.
a' k'a dɔn ko Yisa misaliya Ala bara, o bɛ i n'a fɔ Adama misaliya; Ala ye Adama dan ka bɔ bɔgɔ la, o kɔfɛ Ala ko a ma: "kɛ" a sinna ka kɛ.
60.
tiɲɛ de bɛ bɔ e Ma yɔrɔ, o tuma i kana kɛ sigabagaw dɔ ye.
61.
ni mɔgɔ min y'i sɔsɔ o koɲɛ in na, dɔnni nanen kɔfɛ i ma, a fɔ: "A' ye na! an k'an denw n'aw denw wele, ani an musow n'aw musow, ani an yɛrɛkunw n'aw yɛrɛkunw, o kɔfɛ an ka ɲɔgɔndanga don, ko Ala ka danga ka kɛ nkalontigɛlaw kan."
62.
Walaahi nin de kelen in filɛ lakali lakika ye, wa batofɛn wɛrɛ tɛ yen fo Ala, i k'a dɔn walaahi Ala ye bonya masa ye Kodɔnbaga don.
63.
n'u y'u Kɔdon, i k'a dɔn Ala ye tiɲɛnikɛlaw dɔnbaga ye.
64.
a fɔ: "hee kitabu dungew, a' ye na forobakumakan ma,<fn> 1: Forobakumakan: Kira bɛ lajɛlen cira ni kumakan min ye, o de ye: batofɛn wɛrɛ tɛ Ala kɔ, aw kana fosi bato ka fara Ala kan.
"Laa ilaaha illa laahu"</fn> an n'aw cɛ, ko: "an kana fosi bato fo Ala, an kana fosi far'a kan, an dɔ kana dɔ minɛ ka kɛ maw ye ni Ala tɛ" n'u y'u Kɔdon, o tuma a' y'a fɔ ko: "A' ye seereya k'anw ye yɛrɛkolonbagaw ye Ala ye."
65.
Hee kitabu dungew, mun na aw bɛ sɔsɔli kɛ Iburahima ka koɲɛ na, k'a sɔrɔ Tawureta ni Linjila ma jigin, fo Iburahima tɛmɛnen kɔ, yal'aw tɛ hakili sɔrɔ wa?
66.
EE aw de filɛ nin ye, aw ye sɔsɔli kɛ fɛnw na, minnu dɔnniya b'aw la, o tuma mun na aw bɛ sɔsɔli kɛ fɛnw na, minnu dɔnniya t'aw la?
Ala de b'a dɔn, aw t'a dɔn.
67.
Iburahima tun tɛ Yahudiya ye, nansara fana tun tɛ.
nka Iburahima tun ye Ala batobaga tilennen ye Ala ye, yɛrɛkolonbaga tun don.
a ma kɛ filankafow dɔ ye.
68.
i k'a dɔn mɔgɔ minnu ka kan ni Iburahima ye, walaahi o ye mɔgɔw ye, minnu tugura a kɔ, ani nin nabiɲuman in (Muhamadu), ani mɔgɔ minnu limaniyana (Kira mantonw na).
Ala de ye limaniyabagaw madɛmɛbaga ye.
69.
Kitabu dunge jamakulu dɔ y'a kanu, n'u bɛ se k'aw lafili.
Nk'u tɛ fosi lafili fo u yɛrɛkunw, nk'u t'o dɔn.
70.
Hee kitabu dungew, mun na aw bɛ kafiriya ni Ala ka hayaw ye, k'a sɔrɔ aw b'a seereya?
71.
Hee kitabu dungew, munna aw bɛ tiɲɛ ɲagami nkalon na, ka tiɲɛ dogo, k'a sɔrɔ aw b'a dɔn?
72.
Kitabu dunge jamakulu dɔ ko: "A' ye limaniya fɛn na, min jiginna mɔgɔ limaniyalenw kan tile daminɛ na, a' ka kafiriya tile laban na! a dɔ la u na kɔsegin (ka bɔ u ka diinɛ kan) " 73.
(u ko fana): "Aw kana aw kɔnɔta jɛya mɔgɔ si ye, fo min tugura aw ka diinɛ kɔ" a fɔ: "A' k'a dɔn ko kana de ye Ala ka kana ye" ko mɔgɔ wɛrɛ sɔnna fɛn na, min ɲɔgɔn dira aw ma. walima k'u bɛ jo sɔrɔ aw kan aw Ma bara<fn> 1: Nin kumaw bɛɛ ye Yahudiyaw ka kuma tɔ ye, Haya 73nan kɔrɔ: Yahudiyaw filɛ k'a fɔ ɲɔgɔn ma ko: u kana da mɔgɔ si la k'u kɔnɔnajɛya o ye fo mɔgɔ min tugura u ka Yahudiyaya diinɛ kɔ, u kana Alakira mankutu n'a ka kiraya jɛya mɔgɔ wɛrɛ si ye u yɛrɛdama kɔ" Ala ko: Muhamadu a fɔ u Yahudiyaw ye ko: Ala ka kana de ye kana ye, olu ta tɛ" o haya kelen in ye Yahudiyaw kɔnɔ dogoli kun fɔ an ye, ko fila: u y'o fɔ ɲɔgɔn ye, o fɔlɔ: ko: bawo mɔgɔ dɔ sɔnna fɛn na, min ɲɔgɔn dira aw ma" a filanan: walima silamɛw na taa aw ka kumaw kɛ daliluya ye aw kan aw Ma bara lahara don na"</fn> " a fɔ: "A' k'a dɔn fisamandiya bɛ Ala bolo, a b'a di mɔgɔ ma min y'a diya, Ala ye Yiriwabaga ye Dɔnnibaga don." 74.
Ala b'a ka hinɛ kɛrɛnkɛrɛn ni mɔgɔ ye, min y'a diya, Ala ye fisamantiyaba tigi ye.
75.
mɔgɔw bɛ kitabu dungew la, n'i ye Kintaari (nafoloba) kelen kalifa o la, o b'o lasegin i ma, (a dafalen) nka mɔgɔw b'u la, hali n'i ye Dinaari kelen (mutikali) kalifa o la, o t'o lasegin i ma, fo n'i jɔlen tora a dala dɔgɔnɛ<fn> 2: Dɔgɔnɛ kɔrɔ, kudayi, badaa-badaa.
k'a masɔrɔ olu ko: "kunko si t'an kan kunfinw (larabu) (tɔɲɔni) la. U bɛ nkalon tigɛ ka da Ala la, k'a sɔrɔ u b'a dɔn.
76.
Ɔwɔdɛrɛ!
ni mɔgɔ min y'a ka layidu dafa, ka siran Ala ɲɛ, i k'a dɔn Ala bɛ Alaɲɛsiranbagaw kanu.
77.
a' k'a dɔn mɔgɔ minnu bɛ Ala ka layidu n'u ka kalili feere sɔngɔ fitinin na, olu kɔni, niyɔrɔ si t'olu ye lahara. Ala tɛ kuma u fɛ, a tɛ u filɛ jɔdon na, a t'u saniya, lajaba b'u ye, min dimi ka bon.
78.
wa i k'a dɔn jamakulu dɔ b'u (kitabu dungew) la, olu b'u nɛnw jɛgɛn ni kitabu kalanni ye, walasa aw k'o kuma jate kitabu kuma dɔ ye, k'a sɔrɔ o tɛ kitabu dɔ ye, u b'a fɔ k'o bɔra Ala yɔrɔ, k'a sɔrɔ o ma bɔ Ala yɔrɔ.
u bɛ nkalon tigɛ ka da Ala la, k'a sɔrɔ u b'a dɔn.
79.
a tɛ bɛn mɔgɔninfin si ye, Ala k'o sɔn kitabu ni kiitidɔn ni nabiɲumanya na, o kɔfɛ o k'a fɔ mɔgɔw ye ko: "A' ye kɛ jɔnw ye ne ye, ka Ala to yen" (nk'a b'a fɔ de) ko: "A' ye kɛ dɔnnibaga Alalandiw de ye, k'a sababu kɛ aw tun bɛ mɔgɔw kalan kitabu la, aw yɛrɛw tun b'a kalan.
" 80.
a t'aw yamaruya fana k'aw ka mɛlɛkɛw ni nabiɲumanw minɛ k'olu k'aw maw ye.
Yala a b'aw yamaruya kafiriya la, aw kɛlen kɔfɛ silamɛw ye?
81.
Hakilijigin kɛ, waati min na, Ala ye kalikan minɛ nabiɲumanw bolo, ko ne (Ala) ye Kitabu ni kodɔn dili min kɛ aw ma, k'a fɔ o kɔfɛ ni kira nana aw ma, min bɛ tiɲɛtigiyali kɛ fɛn na, min b'aw bolo ko: walaahi aw bɛ limaniya o la, walaahi aw b'o dɛmɛ, Ala ko: "yala aw y'o sabati ka n ka layidu gɛlɛn minɛ o kan wa?
" u ko: "an y'o sabati" Ala ko: "o tuma a' ye seereya ko ne (Ala) ye seerew dɔ ye ka fara aw kan" 82.
ni mɔgɔ min y'a kɔdon o kɔfɛ, olu de ye mɔgɔtiɲɛnenw ye."
83.
Yala u bɛ diinɛ wɛrɛ ɲini ni Ala ka diinɛ tɛ wa? k'a sɔrɔ fɛn bɛɛ kolonnen bɛ Ala ye, minnu bɛ sanfaraw ni dugufara kɔnɔ, a diya n'a goya la 2<fn> 1: A diya n'a goya: a diyara min ye, o na kolon Ala ye, a ma diya min ye, o na kolon a ye, bawo a ka sebaaya bɛ boli u bɛɛ kan.</fn> , u bɛɛ bɛ kɔsegin Ala ma.
84.
a fɔ: "anw limaniyana Ala la, ani min jiginna an kan, ani min jiginna Iburahima kan, ani Isimayila ni Isiyaka, ani Yakuba ani Lasibaatiw (kabilaw) kan ani min dira Musa, ani Yisa ma, ani nabiɲuman tɔw ma, ka bɔ u Ma yɔrɔ, anw t'u si kelen fara ka bɔ dɔ la. Wa anw kolonnen bɛ Ala ye.
85.
ni mɔgɔ min ye diinɛ wɛrɛ ɲini ni silamɛya tɛ, o diinɛ tɛ minɛ o bolo, wa o tigi ye bɔnɛbagaw dɔ ye, lahara don na.
86.
Ala bɛ mɔgɔw kana cogodi, minnu kafiriyara u ka limaniya kɔfɛ, u seereyara ko Alakira ye tiɲɛ ye, dalilu kɛnɛmanw nana u ma?
Ala tɛ tɔɲɔnikɛlaw kana.
</fn> 87.
olu mɔgɔw kɔni, olu sara ye k'a fɔ ko Ala ka danga b'u kan, ani mɛlɛkɛw, ani mɔgɔ bɛɛ lajɛlen.
88.
u bɛ dumɛ o ɲankata kɔnɔ kudayi, ɲankata tɛ fɛgɛnya u kan, u tɛ ɲɛnafilɛ.
89. Fo mɔgɔ minnu tuubira, o tɛmɛnen kɔfɛ, ka ɲɛni kɛ, i k'a dɔn Ala ye Hakɛtobaga ye Hinɛbaga don.
90.
i k'a dɔn mɔgɔ minnu kafiriyara u ka limaniya kɔfɛ, ka tila ka tɛmɛ n'u ka kafiriya ye, olu ka tuubi tɛ minɛ, wa olu de ye filibaanciw ye.
91.
i k'a dɔn mɔgɔ minnu kafiriyara, ka sa u kafirilama, dugukolo fa sanu tɛ minɛ u dɔ kelen bolo, hali n'a y'a yɛrɛ kunmabɔ n'o ye.
olu kɔni, ɲankata b'olu ye, min dimi ka bon. Wa dɛmɛbaga t'u bolo.
92.
aw tɛ ɲuman lakika sɔrɔ, fo aw ka saraka bɔ fɛn na, aw bɛ min kanu.
aw bɛ saraka fɛn o fɛn bɔ, aw k'a dɔn ko Ala y'o dɔnbaa ye.
93.
dunfɛn bɛɛ tun dagalen bɛ Isirayila denw ye, fo Isirayila yɛrɛ ye min haramuya a yɛrɛkun kan<fn> 1: Isirayila (Israel) o ye Nabila Yakuba tɔgɔ de ye. A ye ɲaamɛ sogo ni ɲaamɛnɔnɔ haramuya a yɛrɛ ma. Nka Iburahima kɔni, o tun b'a dun dɛ. O y'a sɔrɔ Tawureta ma jigin.</fn> , sanni Tawureta ka jigin.
a fɔ: "A' ye na ni Tawureta ye k'a kalan! n'a y'a sɔrɔ aw ye tiɲɛtigiw ye. 94.
ni mɔgɔ min ye nkalon tigɛ ka da Ala la nin kɔfɛ, olu de ye tɔɲɔnikɛlaw ye.
95.
a fɔ: "Ala ye tiɲɛ fɔ, a' ye tugu Iburahima ka taasira la dɛ!
mɔgɔ tilennen tun don Ala ma, a ma kɛ filankafow dɔ ye.
" 96.
aw k'a dɔn ko so fɔlɔ min dara (Ala fɛ) mɔgɔw ye (dugukolo kan) walaahi o ye so de ye, min bɛ baka (Makan) so hɛɛrɛcamantigi don, ani kana, danfɛnw ye.
97.
kabako bangenenw b'a la: Iburahima jɔyɔrɔ (y'o dɔ ye), ni mɔgɔ min donna a kɔnɔ, o tigi kɛra mɔgɔ hakililatigɛlen ye.
so in hijili bɛ mɔgɔw kan Ala ye, min sera k'a sira sɔrɔ.
ni mɔgɔ min kafiriyara, i k'a dɔn Ala ye kaaribaga ye ka bɔ danfɛnw bɛɛ ma.
98.
a fɔ: "hee kitabu dungew, mun na aw bɛ kafiriya ni Ala ka hayaw ye, k'a sɔrɔ Ala ye seere ye n'aw ka baara kɛtaw ye? " 99.
a fɔ: "hee kitabu dungew, mun na mɔgɔ min mana limaniya, aw b'o bali Ala ka sira la? aw bɛ Ala ka sira ɲini ka kɛ fɛn jɛgɛnnen ye, k'a sɔrɔ aw yɛrɛw ye seerew ye, Ala tɛ ɲinɛbaga ye fɛn na, aw bɛ min kɛ."
100.
Hee aw mɔgɔ minnu limaniyana, n'aw tugura jamakulu dɔ kɔ ka bɔ mɔgɔw la, kitabu dira minnu ma, u b'aw lasegin aw ka limaniya kɔfɛ k'aw kɛ kafiriw ye.
101.
cogo jumɛn na aw bɛ kafiriya, k'a sɔrɔ Ala ka haya bɛ kalan aw ye, Ala ka ciden fana b'aw cɛma?
ni mɔgɔ min y'a yɛrɛ tanga ni Ala ye, tiɲɛ na o tigi kanana ka taa sira tilennen ma.
102.
Hee aw mɔgɔ minnu limaniyana, a' ye siran Ala ɲɛ, Alaɲɛsiran lakika yɛrɛ la.
aw kana sa fiyewu, fo aw silamɛlama.
103.
a' ye aw yɛrɛ lɔminɛ ni Ala ka juru ye, aw bɛɛ! aw kana farafara.
a' y'a'hakili jigin Ala ka nɛɛma na aw kan!
waati min na aw tun ye ɲɔgɔn juguw ye, Ala y'aw dusukunw kafo, aw labanna ka kɛ balimamaw ye ni Ala ka nɛɛma ye, aw tun bɛ tasuma dingɛ kankun na, Ala y'aw lakisi o ma.
nin cogo la Ala b'a ka hayaw bange aw ye, a dɔ la aw bɛ kana.
104.
jamakulu dɔ ka kɛ aw yɛrɛkunw na, minnu bɛ mɔgɔw yamaruya ni ɲumankɛ ye, ka mɔgɔw gɛn jugumankɛ la, olu de filɛ kisibagaw ye.
105.
aw kana kɛ i n'a fɔ mɔgɔ minnu farafarala, ka ɲɔgɔn fɔnkɔɲɔgɔnya, dalilu kɛnɛman nanen kɔfɛ u ma, olu kɔni, lajaba belebele b'olu ye.
106.
don na, ɲɛda dɔw bɛ jɛya min na, ɲɛda dɔw bɛ finya.
ayiwa mɔgɔ minnu ɲɛdaw finyana (a bɛ fɔ olu ye ko): "yal'aw kafiriyara aw ka limaniya kɔfɛ wa? o tuma a' ye ɲankata nɛnɛ k'a sababu kɛ aw tun bɛ kafiriya min kɛ."
107.
ayiwa mɔgɔ minnu ɲɛdaw jɛyara, olu bɛ Ala ka hinɛ kɔnɔ, olu bɛ dumɛ o kɔnɔ.
108.
o filɛ Ala ka hayaw ye, an b'olu kalan e ye, ni tiɲɛ ye, wa Ala tɛ tɔɲɔ si laɲini ni danfɛnw ye.
109.
Ala ta ye fɛnw ye, minnu bɛ sanfaraw ni dugufara la, wa koɲɛ bɛɛ bɛ kɔsegin Ala ma.
110.
aw kɛra manton ɲuman-ɲuman ye, min bɔra mɔgɔw ye. Aw bɛ mɔgɔw yamaruya ɲumankɛ la, k'u gɛn jugumankɛ la. Wa aw de bɛ limaniya Ala la.
N'i tun y'a sɔrɔ kitabu dungew limaniyana, walaahi o tun bɛ kɛ hɛɛrɛ ye u ma. Limaniyabagaw b'u la, nk'u caman de ye mɔgɔtiɲɛnenw ye.
111.
u tɛ se k'aw tɔɔrɔ, fo dusutɔɔrɔkuma. n'u y'aw kɛlɛ, u b'u kɔdi ka boli, o kɔfɛ u tɛ dɛmɛ.
112.
dɔgɔyama binna u kan, u mana sɔrɔ yɔrɔ o yɔrɔ la. Fo n'a kɛra layidu ye ka bɔ Ala yɔrɔ, ani layidu ka bɔ mɔgɔw yɔrɔ.
2 U kɔseginna ni dimi ye ka bɔ Ala yɔrɔ. sɛgɛn binna u kan, k'a sababu k'u tun bɛ kafiriya ni Ala ka hayaw ye, u tun bɛ nabiɲumanw faga k'a sɔrɔ a ma kɛ tiɲɛ kan. K'a sababu k'u ye Ala sɔsɔ, wa u tun bɛ dansagon.
113.
u bɛɛ man kan, jamakulu tilennen dɔw bɛ kitabu dungew la, olu bɛ Ala ka hayaw kalan, su waatiw kɔnɔ, u bɛ sujudu bin Ala ye.
114.
olu bɛ limaniya Ala la, ni donnaban na, u bɛ mɔgɔw yamaruya ɲumankɛ la, ka mɔgɔw gɛn jugumankɛ la, u bɛ teliya hɛɛrɛkow kɛli la, olu kɔni ye mɔgɔɲumanw dɔ ye.
115.
olu mana hɛɛrɛko fɛn o fɛn kɛ, u tɛ fitiriwaleya o si la, Ala ye Alaɲɛsiranbagaw dɔnbaa ye.
116.
i k'a dɔn mɔgɔ minnu kafiriyara, olu ka nafolow n'u denw tɛ fosi ɲɛ u ye Ala bolo, olu ye tasuma dungew ye, olu bɛ dumɛ a kɔnɔ.
117.
olu (kafiriw) bɛ musaka minnu bɔ nin diɲɛ ɲɛnamaya kɔnɔ, o misali bɛ i n'a fɔ fiɲɛba, min ni faala nɛnɛjugu b'o la,<fn> 1: O kuma tɔ filɛ: U dun limaniyalen tɛ aw ka kuranɛ na. Kuma in ɲɛsinnen bɛ Yahudiyaw de ma.</fn> n'o ye mɔgɔw ka foro sɔrɔ, minnu y'u yɛrɛkunw tɔɲɔ. K'o foro in tiɲɛ.
Ala m'u tɔɲɔ dɛ, nk'u y'u yɛrɛkunw de tɔɲɔ.
118.
Hee aw mɔgɔ minnu limaniyana, aw kana kɔnɔfɔɲɔgɔn wɛrɛ si minɛ, ka bɔ mɔgɔ wɛrɛ la n'aw tɛ. U t'u tɔto tiɲɛni ma n'aw ye.
u y'a kanu aw ka gɛlɛya sɔrɔ.
kɔniya bangena u daw kɔnɔ, wa u dusukunw bɛ min dogo, o ka bon kosɛbɛ, tiɲɛ na, anw ye hayaw bange aw ye, n'a y'a sɔrɔ aw hakili bɛ miiri.
119.
EE aw silamɛw filɛ sa! aw b'u kanu, u dun t'aw kanu. Aw bɛ limaniya jiginkitabu bɛɛ la.
1 n'u y'aw kunbɛn tuma min na, u b'a fɔ: "an limaniyana" nka n'u b'u kelen na, u b'u bolokɔnindenw kin aw kama mɔnɛ kosɔn.
a fɔ: "A' ye sa n'aw ka mɔnɛ ye! " a' k'a dɔn Ala ye dusukunw kɔnɔko dɔnbaa ye.
" 120.
ni ɲumannin y'aw sɔrɔ, o b'u nisɔngoya.
nka ni jugumanba y'aw sɔrɔ, u bɛ nisɔndiya o la. n'a' muɲunna, ka siran Ala ɲɛ, u ka dabali tɛ tɔɔrɔ si s'aw ma.
a' k'a dɔn Ala ye lakooribaga ye n'u ka baara kɛtaw ye.
121.
waati min na e (Kira) solila ka bɔ i ka denbaya la, ka taa limaniyabagaw lajigin, sigiyɔrɔw la kɛlɛ kama. Ala ye Mɛnnikɛla ye Dɔnnikɛla don.
122.
waati min jamakulu fila hamina aw la k'u bɛ yuuru<fn> 1: Ka yuuru, o kɔrɔ: ka jitɔya, ka laafu juguw ɲɛ.
</fn> , Ala de y'u fila madɛmɛbaga ye.
Limaniyabagaw k'u jigi sɛmɛ Ala la.
123.
Tiɲɛ-tiɲɛ na, Ala y'aw dɛmɛ badiri (kɛlɛ don na) o y'a sɔrɔ aw ka dɔgɔn, a' ye siran Ala ɲɛ!
a dɔ la aw bɛ barika da Ala ye.
124.
waati min na e (Kira) b'a fɔ limaniyabagaw ye ko: "Yala a t'aw wasa wa, aw Ma k'aw madɛmɛ ni mɛlɛkɛ ba saba lajiginnenw ye (ka bɔ sanfɛ)?
" 125.
Ɔwɔdɛrɛ!
n'aw muɲunna, ka siran Ala ɲɛ! n'u nana aw ma u ka nin funun kelen in na, aw Ma b'aw madɛmɛ ni mɛlɛkɛ ba duuru ye, minnu taamasiyɛnma don.
126.
Ala m'o kɛ fosi wɛrɛ kama, fo nisɔndiya aw ye, ani k'aw dusukunw basigi n'o ye.
dɛmɛ tɛ bɔ fosi bara fo Ala. bonya Masa, kodɔnbaga. 127.
walasa ka fan dɔ tigɛ ka bɔ mɔgɔw la, minnu kafiriyara, walima k'u kunmasuli. O tuma u bɛ kɔsegin u bɔnɛnen.
128.
Koɲɛ in fosi tɛ e (Kira) bolo. walima ni Ala bɛ tuubi minɛ u (kafiriw) ma, walima ko a b'u lajaba. I k'a dɔn yɛrɛtɔɲɔnaw de don.
129.
Ala ta ye fɛnw ye, minnu bɛ sanfaraw ni dugufara kɔnɔ.
Ala bɛ yafa mɔgɔ ma, min y'a diya, a bɛ mɔgɔ lajaba fana, min y'a diya.
Ala ye hakɛtobaga ye hinɛbaga don.
</fn> 130.
Hee aw mɔgɔ minnu limaniyana, aw kana gɔrɔkɔ dun, a yiriwa-yiriwalen!
a' ye siran Ala ɲɛ! a dɔ la aw bɛ kisi.
131.
a' ye siran tasuma ɲɛ! min labɛnna kafiriw ye.
132.
u t'u tɔto tiɲɛni ma n'aw ye. a dɔ la aw bɛ lahinɛ.
133.
a' ye teliya ka taa yafaɲini ma aw Ma fɛ, ani alijinɛ, min jɔsurun kundama ye sanfaraw ni dugufara janya ye, o labɛnna Alaɲɛsiranbagaw ye. 134.
minnu bɛ musaka kɛ Ala ka sira kan, nɔgɔya ni gɛlɛya kɔnɔ. ani mɔnɛ lɔminɛbagaw, ani yafabagaw mɔgɔw ma. Ala bɛ ɲumankɛlaw de kanu. 135.
ani mɔgɔ minnu bɛ, n'u ye kolankolon kɛ, walima n'u y'u yɛrɛkunw tɔɲɔ, (ni Alasɔsɔ ye) u b'u hakili jigin Ala la, ka yafa ɲini u ka jurumu kama. -jɔnni bɛ jurumu yafa ni Ala tɛ?
- u tɛ tɛmɛ n'u kun ye u ka kɛtaw fɛ, k'a sɔrɔ u b'a dɔn.
136.
olu mɔgɔw kɔni sara ye jurumuyafa ye ka bɔ u Ma yɔrɔ, ani alijinɛw, kɔjiw bɛ boli minnu jukɔrɔ, o bɛ dumɛ o kɔnɔ kudayi, baarakɛlaw sara ɲɛna haali.
137.
taabolo caman tɛmɛna kakɔn aw (Makan kafiriw) ɲɛ. O tuma a' ye taama dugukolo kɔkan! aw ka filɛli kɛ! cogo min kɛra nkalontigiyabagaw labanko ye.
138.
nin ye bangeni ye mɔgɔw ye, ani kana, ni waajuli Ala ɲɛsiranbagaw ye.
139.
aw kana laafu, aw kana nisɔngoya! aw de ye sanfɛmɔgɔw ye, n'a y'a sɔrɔ aw ye limaniyabagaw ye.
140.
ni joginni y'aw sɔrɔ (uhudi kɛlɛ la) tiɲɛ na joginni ye u fana sɔrɔ, min y'o ɲɔgɔnna ye (badiri kɛlɛ la).
o don minnu filɛ, anw de b'u yɛlɛma-yɛlɛma mɔgɔw ni ɲɔgɔn cɛ, walasa Ala na mɔgɔw dɔn minnu limaniyana, ka seereyasuw bɔ aw la. Ala tɛ tɔɲɔnikɛlaw kanu.
141.
ani walasa Ala na mɔgɔw saniya, minnu limaniyana, ni ka kafiriw tatiɲɛ.
142.
Yal'aw b'a bisigi k'aw bɛ don alijinɛ na, k'a sɔrɔ Ala ma mɔgɔw dɔn, minnu ye jahadi kɛ aw la, ani ka sabalibagaw dɔn?
143.
Tiɲɛ-tiɲɛ na, aw tun kɛra, aw tun bɛ saya nata, sanni aw k'a kunbɛn, o tuma aw y'a ye sa dɛ.
k'a sɔrɔ aw bɛ k'a mafilɛ.
144.
Muhamadu tɛ dɔwɛrɛ ye fo ciden, cidenw tɛmɛna min ɲɛ.
Yala n'a sara, walima n'a fagara, aw ka sin ka segin aw kɔ (ka kafiriya); ni mɔgɔ min seginna a kɔ, o tɛ Ala tɔɔrɔ ni fosi ye, wa Ala na ɲumandɔnbagaw sara.
145.
a tɛ bɛn ni si ye ka sa, fo Ala ka jɛn, saya ye sɛbɛnnifɛn dɔgɔdalen ye.
ni mɔgɔ min bɛ dunuya sara ɲini, an b'o sɔn o dɔ la.
ni mɔgɔ min bɛ lahara sara ɲini, an b'o sɔn o la. Sɔɔnin an bɛ ɲumandɔnbagaw sara.
146.
Nabiɲuman caman tɛmɛna, Aladɔnbaa jamakuluw ye kɛlɛ kɛ minnu nɔfɛ (ka ɲɛsin kafiriw ma) olu fari ma faga fɛn na, min y'u sɔrɔ Ala ka sira kan, u ma laafu, u ma majigin, Ala bɛ sabalibagaw de kanu.
147.
olu ka kumakan ma kɛ fosi ye, fo dɔrɔn u ko: "an tigi Ala, an jurumu yafa an ye, an'an ye dansagon min k'an ka koɲɛ na! i k'an senw sabati, i k'an dɛmɛ kafiriw kan."
148.
Ala y'olu sɔn diɲɛ sara la, ani lahara sara cɛɲi.
Ala de bɛ ɲumankɛlaw kanu.
149.
Hee aw mɔgɔ minnu limaniyana, n'aw tugura mɔgɔw kɔ, minnu kafiriyara, u b'aw lasegin aw kɔ.
aw bɛ kɔsegin ka kɛ mɔgɔ bɔnɛnenw ye.
150.
Ayi, o to yen!
Ala de y'aw madɛmɛbaga ye, Ale de ye dɛmɛbagaw bɛɛ la ɲuman ye.
151.
anw bɛna jasiran fili mɔgɔw dusukunw na, minnu kafiriyara, k'a sababu kɛ u ye filankafoya min kɛ ni Ala ye, Ala ma dalilu si jigin min na.
u donyɔrɔ ye tasuma ye, tɔɲɔnikɛlaw sigiyɔrɔ cɛjuguyara.
152.
Tiɲɛ-tiɲɛ na, Ala y'a ka layidu tiɲɛtigiya aw ye dɛ. Waati min na aw b'u (kafiriw) faga-faga, ni Ala ka jɛn ye, fo tuma min na aw galabu fagara, aw ye ɲɔgɔn darɔsama yamaruya la. Aw ye Kira (ka yamaruya) sɔsɔ, Ala kɛlen kɔfɛ ka fɛn jira aw la, aw bɛ min kanu.
mɔgɔ bɛ aw la, min bɛ dunuya ɲini, mɔgɔ bɛ aw la, min bɛ lahara ɲini, o tɛmɛnen kɔ, Ala y'aw kɔmasegin ka bɔ u ma, walasa k'aw lajarabi.
Tiɲɛ-tiɲɛ na, Ala yafara aw ma, Ala ye fisamandiyatigi ye limaniyabagaw ye.
153.
waati min na aw bɛ boli n'aw kun ye, hali aw si tɛ kɔfilɛ si la. O y'a sɔrɔ Alakira bɛk'aw wele aw kɔfɛ.
o tuma Ala y'aw sara ni ɲɛgan ye, ka fara ɲɛgan wɛrɛ kan. walasa aw kana nisɔngoya fɛn nɔfɛ, min y'aw dan. ani aw kana nisɔngoya fana, fɛn na, min y'aw sɔrɔ.
Ala de ye dugulen ye ni fɛn ye, aw bɛ min baara<fn> 1: Uhudi kɛlɛ don na kɛlɛ tiɲɛna silamɛw bolo, fo u dɔw bolila, bawo aw tun ye Alakira ka yamaruya sɔsɔ.
154.
o kɔfɛ Ala ye jasigi lajigin aw kan, ɲɛgan tɛmɛnen kɔ, ka kɛ jingɔ ye, o ka jamakulu dɔ datugu<fn> 1: Jingɔ y'u datugu, o kɔrɔ ka bin u kan hali u tɛ se k' yɛrɛbɔ sunɔgɔsu in bolo tuguni. O jamakulu wɛrɛ min fɔra, o ye naanfigiw ye.</fn> aw la. jamakulu wɛrɛ tun bɛ yen, olu yɛrɛkun hami dɔrɔn de tun b'olu la, u bɛ Ala bisigi ni fɛn ye, min tɛ tiɲɛ ye, kodɔnbaliya bisigiw.
u b'a fɔ: "yala fɛn b'anw bolo koɲɛ na wa?
" a fɔ: "Aw k'a dɔn koɲɛ bɛɛ ye Ala ta ye" u bɛ fɛn gundo u kɔnɔ, u tɛ min bange e Kira ye, u b'a fɔ: "N'a tun y'a sɔrɔ fɛn b'anw bolo ko in na, an tun tɛna faga yanninnɔ" a fɔ: "hali n'aw tun kɛr'aw ka sisow kɔnɔ, fagali latigɛra mɔgɔ minnu kan, olu tun bɛ bɔ k'u sayɔrɔ sɛgɛrɛ, ani walasa Ala bɛ aw kɔnɔnakow lajarabi, ani walasa k'aw dusukunnakow saniya, Ala ye dusukunnako dɔnbaga ye."
</fn> 155.
a' k'a dɔn mɔgɔ minnu y'u kɔdi aw la, jamakulu fila bɛndon na, aw k'a dɔn sitanɛ y'olu lafili k'a sababu k'u ka baara kɛlen dɔw ye.
Tiɲɛ-tiɲɛ na, Ala yafara u ma, a' k'a dɔn Ala ye hakɛtobaa ye muɲunbaga don.
156.
Hee aw mɔgɔ minnu limaniyana, aw kana kɛ i n'a fɔ minnu kafiriyara, n'u ko u balimaw ma, minnu taara taamayɔrɔ la, walima minnu taara kɛlɛyɔrɔ la, ko: "n'u tun b'anw bara yan, u tun tɛ sa, u tun tɛ faga fana" walasa Ala na o kɛ nimisa ye olu dusukunw na.
Ala de bɛ ɲɛnamaya kɛ, Ala de bɛ saya kɛ, Ala ye yelibaga ye ni fɛn ye, aw bɛ min kɛ.
157.
Walaahi n'aw fagara Ala ka sira kan, walima n'aw sara, jurumuyafa min bɛ Ala yɔrɔ, ani hinɛ, o ka fisa ni fɛnw ye, u bɛ minnu fara ɲɔgɔn kan.
158.
Walaahi n'aw sara, walima n'aw fagara, walaahi aw bɛ dalajɛ ka taa Ala ma.
159.
k'a sababu kɛ hinɛ dɔ ye, min bɔra Ala yɔrɔ, e (Kira) kɛra mɔgɔ nɔgɔn ye u (silamɛw) ye.
N'i tun y'a sɔrɔ e tun ye mɔgɔ dusumango dusukungɛlɛntigi ye, u tun bɛ jɛnsɛ ka bɔ i kɔrɔ.
o tuma yafa u ma! i ka yafa ɲini u ye, i k'u hakilila ɲini kow la!
nka n'i tigɛra (koɲɛ min kan) i jigi sɛmɛ Ala la! i k'a dɔn Ala bɛ jigisɛmɛbagaw kanu.
160.
ni Ala y'aw dɛmɛ, binbaga t'aw la.
wa n'a y'aw labila, o tuma jɔnni de b'aw dɛmɛ Ala kɔ?
o tuma limaniyabagaw k'u jigi sɛmɛ Ala la.
161.
a tɛ daga nabiɲuman si ye, ka kɛlɛfɛn sonya.
wa ni mɔgɔ min ye kɛlɛfɛn sonya, o tigi bɛ na n'a ka kɛlɛfɛn sonyanen ye<fn> 1: Kɛlɛfɛnsonya: o kɔrɔ: silamɛw ye kafiriw kɛlɛ ka fɛn minnu sɔrɔ o kɛlɛ la, k'o fɛn dɔ sonya, k'a sɔrɔ o ma tila kɛlɛdenw ni ɲɔgɔn cɛ.
</fn> jɔdon na, o kɔfɛ ni bɛɛ ka baara kɛlen sara dafalen bɛ di o ma, u si tɛ tɔɲɔ.
162.
Yala mɔgɔ min tugura Ala jɛn kɔ, o bɛ i n'a fɔ mɔgɔ min seginna ni funun ye ka bɔ Ala yɔrɔ wa?
wa o tigi dayɔrɔ ye Jahanama ye labanyɔrɔ cɛjuguyara.
163.
mɔgɔw jalaw sigiyɔrɔmaw ka ca Ala bara, Ala ye yelibaga ye n'u ka baara kɛtaw ye.
164.
Tiɲɛ-tiɲɛ na, Ala ɲɛna limaniyabagaw ma dɛ, tuma min na a ye ciden ci u la, min bɔra u yɛrɛkun na.
o bɛ Ala ka hayaw kalan u ye, k'u saniya, k'u kalan kitabu ni kodɔn na, k'a sɔrɔ u tun bɛ fili bangenen kɔnɔ kakɔrɔ.
165.
Yala tuma min na kobilen dɔ y'aw sɔrɔ, k'a sɔrɔ aw y'o kobilen in ɲɔgɔn fila da u (kafiriw) kan, aw b'a' kanto: "Nin ju bɔra minni?
" a fɔ ko: "a bɔra aw yɛrɛw de yɔrɔ" a' k'a dɔn Ala ye sebaa ye fɛn bɛɛ la<fn> 2: Bawo Alakira tun ye sigiyɔrɔ min jira aw la, k'aw ka to yen, aw ma to yen.
166.
kobilen min y'aw (silamɛw) sɔrɔ jama fila bɛndon na<fn> 1: jama fila bɛndon: uhudi kɛlɛ don ko don, kafiriw ni silamɛw bɛndon.</fn> o kɛra ni Ala ka jɛn ye, ani walasa Ala na limaniyabagaw dɔn.
167.
ani walasa Ala na mɔgɔw dɔn, minnu kɛra ɲinjuguw ye, n'a fɔra olu ye ko: "A' ye na kɛlɛ kɛ Ala ka sira kan!
walima a' ye na (juguw) gɛn! " u ko: "n'an b'a dɔn ko kɛlɛ bɛ yen<fn> 4: N'i tun y'a sɔrɔ an bɛ kɛlɛko kalama, an tun b'aw dɛmɛ, nk'an b'a dɔn ko kɛlɛ tɛna kɛ. Dɔw ko a kɔrɔ ye: N'i tun y'a sɔrɔ anw bɛ kɛlɛ dɔn, ka se kɛlɛ la.......</fn> walaahi an tun bɛ tugu aw nɔfɛ" u ni kafiriya de ka surun o don in na, ka tɛmɛ limaniya kan.
u bɛ fɛn fɔ u daw la, min t'u dusukunw na, u bɛ fɛn min dogo Ala b'o dɔn kosɛbɛ.
168.
olu minnu ko u balimaw ma, k'a sɔrɔ u yɛrɛw sigilen bɛ so ko: "n'u tun y'an ka kuma minɛ, u tun tɛna faga" a fɔ: "o tuma a' ye saya ɲɔni ka bɔ aw yɛrɛkun kan sa! n'a y'a sɔrɔ aw ye tiɲɛtigiw ye."
169.
aw kan'a bisigi ko mɔgɔ minnu fagara Ala ka sira kan, k'olu ye suw ye dɛ, ayi,!
ɲɛnamaw don u Ma bara, u bɛ garijɛgɛ. 170.
u nisɔndiyalen ni fɛnw ye, Ala y'u sɔn min na ka bɔ a ka fisamandiya la, u bɛ ɲagali ni mɔgɔw ye, minnu b'u kɔfɛ n'olu ma taa fara u kan fɔlɔ, ko: "siran t'u kan, wa u tɛ nisɔngoya."
171.
u bɛ ɲagali ni ɲɛsuma ye ka bɔ Ala yɔrɔ, ani fisamantiya, ani fana, Ala tɛ limaniyabagaw sara tiɲɛ.
172.
mɔgɔ minnu ye jaabili kɛ Ala ni alakira ye, joginnidaw kɛlen kɔ k'u sɔrɔ. Mɔgɔ minnu ye ɲuman k'u la ka siran Ala ɲɛ, sara belebele b'olu ye.
173.
mɔgɔ minnu bɛ, ni mɔgɔw y'u kanto u ma ko: "i k'a dɔn mɔgɔw farala ɲɔgɔn kan aw kama, o tuma a' ye siran u ɲɛ dɛ" o kuma sinna k'olu jiidi limaniya na ten. U y'u kanto: "anw wasabaga ye Ala ye jigisɛmɛyɔrɔ ɲɛna faasi."
174.
u kɔseginna ni ɲɛsuma ni fisamantiya ye ka bɔ Ala yɔrɔ, juguman si m'u sɔrɔ.
u tugura Ala jɛn nɔfɛ, Ala ye fisamandiyaba tigi ye.
175.
aw k'a dɔn o min filɛ, sitanɛ dɔrɔn don, a b'aw lasiran a madɛmɛɲɔgɔnw (kafiriw) ɲɛ, aw kana siran u ɲɛ, a' ye siran ne ɲɛ, n'a y'a sɔrɔ aw ye limaniyabagaw ye.
176.
mɔgɔw ka koɲɛ kana e nisɔngoya, minnu bɛ girin ka don kafiriya la, i k'a dɔn olu tɛ se ka Ala tɔɔrɔ ni fosi ye, Ala b'a laɲini, k'a tɛ niyɔrɔ si kɛ u ye lahara.
wa lajaba b'u ye, min ka bon.
177.
i k'a dɔn mɔgɔ minnu ye limaniya falen kafiriya la, olu tɛ se ka Ala tɔɔrɔ ni fosi ye.
Lajaba b'u ye min dimi ka bon.
178.
mɔgɔ minnu kafiriyara, olu kan'a bisigi ko anw (Ala) bɛ ɲɛnafilɛli min k'u ye, k'o ye hɛɛrɛ y'u ma, i k'a dɔn anw bɛ ɲɛnafilɛli k'u ye dɔrɔn, walasa u na dɔ fara u ka jurumuw kan, wa dɔgɔyama ɲankata b'u ye.
179.
aw bɛ lahalaya min kan, Ala ma kɛ k'a bɛ limaniyabagaw to o kan, fo a ka juguman woloma ka bɔ ɲuman na.
wa Ala ma kɛ fana ko a bɛ aw poyi ko dogolen dɔnni kan.
nka Ala bɛ mɔgɔ ɲɛnatɔmɔ, min man'a diya a ka cidenw na (k'o poyi ko dogolen dɔnni kan).
o tuma a' ye limaniya Ala n'a ka kiraw la, n'aw limaniyana ka siran Ala ɲɛ, barajiba b'aw ye.
180.
mɔgɔ minnu b'u tɛgɛmagɛlɛya fɛn kan, Ala y'u sɔn min na ka bɔ a ka fisamantiya la, u kan'a bisigi k'o ye hɛɛrɛ y'u ma dɛ, Ayi, o to yen, o ye kojugu de ye u ma.
u ye tɛgɛmagɛlɛya kɛ fɛn minnu na, olu bɛna kɛ nkɔn ye ka bila u kanw na jɔdon na.
wa Ala ta ye sanfaraw ni dugufara ciyɛn ye.
Ala ye dugulen ye n'aw ka baara kɛtaw bɛɛ ye.
181.
Tiɲɛ-tiɲɛ na, Ala ye mɔgɔw ka kumakan mɛn dɛ, minnu ko: "i k'a dɔn Ala ye faantan ye, anw ye fɛntigiw de ye"<fn> 1: Yahudiya dɔw de ye nin kuma in fɔ Ala ma.
</fn> u ye min fɔ, an bɛn'a sɛbɛn.
an'u ka nabiɲumanfaga, k'a sɔrɔ a ma kɛ tiɲɛ kan, an b'a fɔ u ye (jɔdon na): "A' ye jenini ɲankata sifilɛ"!
182.
o sababu ye aw bolow ye min kɛ ka bila aw ɲɛ, wa aw k'a dɔn ko Ala tɛ jɔnw tɔɲɔbaga ye.
" 183.
mɔgɔ minnu ko: "Ala de ye layidu di anw ma, ko an kana limaniya Kira si la, fo min bɛna anw ma ni saraka ye, tasuma bɛ min dun" a fɔ u ye ko: "tiɲɛ na, kiraw nana aw ma ne ɲɛ ni dalilu bangenenw ye, ani ni fɛn ye aw ye min fɔ.
Munna a' y'olu faga, n'a y'a sɔrɔ aw ye tiɲɛtigiw ye?
" 184.
n'u y'i nkalontigiya, tiɲɛ na kiraw nkalontigiyara kakɔn e ɲɛ.
olu nana ni dalilu bangenenw ye, ani waajuligafew ni jiginkitabu yeelenbɔlaw ye.
185.
ni kelen-kelen bɛɛ ye saya nɛnɛbaga ye.
W'a' k'a dɔn aw barajiw dafalen bɛ di aw ma jɔdon de la, o tuma ni mɔgɔ min mabɔra tasuma na, ka don alijinɛ na, tiɲɛ na o tigi ye kunnawolo sɔrɔ.
diɲɛ ɲɛnamaya tɛ fosi ye fo yɛrɛnɛgɛndaamu dɔrɔn.
186.
Walaahi aw na lajarabi aw ka nafolow la, an'aw yɛrɛkunw na fana, walaahi aw tulo bɛna dusutɔɔrɔkuma caman mɛn mɔgɔw dala, minnu sɔnna kitabu la ka kɔn aw ɲɛ, ani mɔgɔw dala, minnu ye filanan fara Ala kan.
nka n'aw sabalila ka siran Ala ɲɛ, a' k'a dɔn o de ye kow la tigɛnkanfɛnw dɔ ye.
187.
(Hakilijigin kɛ) waati min na Ala ye kalikan minɛ mɔgɔw bolo, kitabu dira minnu ma ko: "Walaahi fo aw k'a kɔnɔkuma bange mɔgɔw ye, aw kan'a dogo" u y'o layidu fili u kɔfɛ pewu!
k'o falen sɔngɔ fitinin na.
u bɛ falenni kɛ min na, o cɛ juguyara haali.
188.
e (Kira) kan'a bisigi ko mɔgɔ minnu bɛ nisɔndiya fɛn na, u ye min kɛ. U b'a kanu fana, u ka tanu ni fɛn ye, u ma min kɛ. I kan'olu bisigi ni kisi ye ka bɔ ɲankata ma.
ɲankata b'olu ye, min dimi ka bon.
189.
Ala ta ye sanfaraw ni dugufara masaya ye.
Ala ye sebaa ye fɛn bɛɛ lajɛlen na.
190.
a' k'a dɔn walaahi kabakow bɛ sanfaraw ni dugufara danni na, ani su ni tile ka fɔnkɔɲɔgɔnya, dusukunyeli tigiw ye. 191.
olu minnu bɛ Ala kosuma u jɔlen, n'u sigilen, ani k'u dalen to u kɛrɛw kan.
u b'u miiri sanfaraw ni dugufara danni na (u b'a fɔ ko): "anw tigi Ala, e ma nin dan gansan dɛ, saniya b'i ye, an kisi tasuma ɲankata ma.
192.
an tigi Ala, i k'a dɔn e mana mɔgɔ min don tasuma na, tiɲɛ na i y'o tigi dɔgɔya dɛ.
dɛmɛbagaw si tɛ tɔɲɔlikɛlaw bolo.
193.
an tigi Ala, i k'a dɔn anw ye welelikɛla dɔ mankan mɛn, a bɛ wele kɛ ka taa limaniya ma, ko: "A' ye limaniya aw Ma na, o tuma anw limaniyana.
an tigi Ala, an jurumuw yafa an ye! i k'an ka kojuguw kafari an ye, i k'an faatu ka fara ɲumankɛlaw kan" 194.
an tigi Ala, i k'an sɔn fɛn na, i y'an layidu min na i ka kiraw fɛ.
i kana an dɔgɔya jɔdon na.
i k'a dɔn e Ala tɛ layidu tiɲɛ.
195.
olu Ma y'u ka dugawu jaabi, ko: "ne tɛ baarakɛla si ka baara kɛ fu ye aw la, a kɛra cɛ ye, walima muso, aw dɔ bɔra dɔ la.
nka minnu kɔni hijirala, u gɛnna ka bɔ u ka sow kɔnɔ, u tɔɔrɔla ne Ala ka sira kan, u ye kɛlɛ kɛ, u fagara, walaahi ne b'olu ka jugumanw kafari u ye. Walaahi ne b'olu ladon alijinɛw kɔnɔ, kɔjiw bɛ boli minnu jukɔrɔ, ka kɛ baraji ye min bɔra Ala yɔrɔ. Ala kɔni, baraji ɲuman de b'ale bara."
196.
mɔgɔ minnu kafiriyara, olu ka yɛlɛma-yɛlɛma,<fn> 1: U ka yɛlɛma-yɛlɛma: u ka jagow ni gintanw, ani tilekɛw, su ni tile.</fn> kana i malasa duguw kɔnɔ.
197.
daamu fitinin, o kɔfɛ u donyɔrɔ ye jahanama ye.
dayɔrɔ cɛ juguyara.
198.
nka mɔgɔ minnu siranna u Ma ɲɛ, alijinɛw b'olu ye, kɔjiw bɛ boli minnu jukɔrɔ, u bɛ dumɛ o kɔnɔ, k'o kɛ jiginfana ye ka bɔ Ala yɔrɔ.
min bɛ Ala bara, o ye hɛɛrɛ ye ɲumankɛlaw ye.
199.
wa i k'a dɔn walaahi mɔgɔw bɛ kitabu dungew la, min bɛ limaniya Ala la, a bɛ limaniya fɛn na, min jiginna aw ma, ani min jiginna u ma, u yɛrɛmajiginnen Ala ye fana.
u tɛ ka Ala ka hayaw falen sɔngɔ fitinin na, olu kɔni, u sara b'u ye u Ma bara.
i k'a dɔn Ala ka jate ka telin.
</fn> 200.
Hee aw mɔgɔ minnu limaniyana, a' ye muɲun, a' ka sɛbɛkɔrɔmuɲun, a' ka dugudaakɔlɔsi kɛ.
aw ka siran Ala ɲɛ, a dɔ la aw bɛ kisi.
﻿<h> Musow Suran</h> Suran 4 Annisaa (Musow)<fn> 1: Suran tɔgɔ bɔra haya 1 la.</fn> Haya 176. A jiginna hijira kɔfɛ (No 92) Ni Ala tɔgɔ ye Hinɛ masa ni masa hinɛbaga. 1.
Hee!
aw mɔgɔw, a' ye siran aw Ma ɲɛ, masa min y'aw dan ka bɔ Ni kelen na. K'o furumuso dan ka b'o la. Ka cɛ caman ni muso caman jɛnsɛ ka b'olu mɔgɔ fila la.
a' ye siran Ala ɲɛ aw bɛ ɲɔgɔn deli ni masa min ye, ani sinji (tigɛli) ɲɛ, aw k'a dɔn ko Ala ye kɔlɔsibaga ye aw kan.
2.
a' ye falatɔw ka nafolo d'u ma, aw kana fɛn ɲuman falen fɛn jugu la,<fn> 2</fn> a' kana falatɔw ka nafolo far'aw ta kan k'o dun.
i k'a dɔn o kɛra jurumu belebele ye.
3.
n'a' siranna k'aw tɛna se ka tilen falatɔmusomanw (furuli) koɲɛ na.... min diyara aw ye ka bɔ musow la, a' y'o furu: fila-fila, saba-saba, ani naani-naani.
nka n'aw siranna k'aw tɛna se ka tilen, o la, a' ye dan muso kelen ma, walima aw ka taramuso (ta), o de ka suran aw kana jɛgɛn.
4.
a' ye musow furufɛnw di u yɛrɛw ma ni nikaari ye, nka n'a diyara u yɛrɛw ni ye, ka kaari fɛn dɔ kɔ a la, ka di aw ma, o tuma a' y'o dun ni matanu ye ani taarɛ-taarɛ.
5.
aw kan'a' ka nafolow di kodɔnbaliw ma, Ala ye nafolow minnu kɛ aw ka koɲɛ jɔlan ye.
a' y'u balo nafolo in na, k'u fɛrɛbɔ, aw ka kuma ɲuman fɔ u ye.
6.
a' ye falatɔw Kɔrɔbɔ fo tuma min, n'u sera musofuru ma, o la n'aw ye hakili ɲuman ye u la, o tuma a' y'u ka nafolow di u yɛrɛw ma, aw kan'u ka nafolow dun tiɲɛni sira fɛ.
ani ka teliya k'a dun sann'u ka kɔrɔbaya.
n'a y'a sɔrɔ (falatɔ lamɔbaga) min ye fɛntigi ye, o k'a yɛrɛminɛ (falatɔ nafolo dunni ma) ni min kɛra faantan ye, o k'a dun ni hakɛ ye.
n'aw b'u ka nafolow di u ma tuma min na, a' ye seerew k'a la.
Ala wasara jateminɛbaga ye.
7.
niyɔrɔ bɛ cɛw ye ka bɔ fɛn na, bangebaga fila ni masurunyamɔgɔw salenw ye min to. niyɔrɔ dɔ fana bɛ musow ye ka bɔ fɛn na, bangebaga fila ni masurunyamɔgɔw ye min to. ciyɛn dɔgɔya far'a caya kan. niyɔrɔ diyagoyalen don.
8.
ni masurunyamɔgɔw ni falatɔw ni faantanw nana ciyɛn tilayɔrɔ la, a' ye ciyɛn dɔ di u ma, aw ka kuma ɲuman fɔ u ye.
9.
mɔgɔw ka siran Ala ɲɛ, minnu bɛ, n'olu yɛrɛw tun ye buruju laafulenw to u kɔfɛ, u tun bɛ siran ko kana olu sɔrɔ; o tuma u ka siran Ala ɲɛ, u ka kuma sababama fɔ.
10.
i k'a dɔn mɔgɔ minnu bɛ falatɔw ka nafolow dun ni tɔɲɔli ye, tiɲɛ na olu bɛ ka tasuma dun u kɔnɔbaraw la, wa sɔɔnin u bɛ jeni tamɛnɛ kɔnɔ.
11.
Ala bɛ sarankanna k'aw la, aw denw ka koɲɛ na, musoman fila niyɔrɔ bɛ cɛman kelen ye.
ni (ciyɛntabagaw) kɛra musomanw dama ye minnu ka ca mɔgɔ fila ye, o tuma banbaatɔ ye min to, o tila sabaye<fn> 1: tila sabaye fila, o kɔrɔ: ni ciyɛn tilala ka kɛ sara saba ye, sara fila bɛ kɛ u ni yɔrɔ ye.</fn> fila bɛ di olu ma.
nka ni musomannin kelen pe don, o ta ye ciyɛn tilancɛ ye.
tila wɔɔrɔye kelen bɛ di banbaatɔ bangebaga fila kelen-kelen bɛɛ ma, fɛn na banbaatɔ ye min to, o ye n'a y'a sɔrɔ den bɛ banbaatɔ fɛ dɛ.
nka n'a y'a sɔrɔ den t'a fɛ dun, bangebaga fila dun y'a ciyɛn ta, o tuma woloba ta ye tila sabaye kelen ye.
nka ni y'a sɔrɔ balimaw bɛ banbaatɔ fɛ, o tuma woloba ta bɛ kɛ ciyɛn tila wɔɔrɔye kelen ye, a ka sarankanna bɔlen kɔfɛ ciyɛn na, a satɔ bɛ sarankanna minnu kɛ, walima a kannajuruw.
aw wolofaw n'aw wolodenw, aw t'a dɔn, u min kelen ka nafa ka surun aw la, ka tɛmɛ min kan.
ciyɛn tilali cogo in ye diyagoyafɛn ye ka bɔ Ala yɔrɔ, a' k'a dɔn ko Ala kɛra Dɔnnibaga ye Kodɔnbaga don.
12.
n'a' furumusow sara ka ciyɛn min to, o tilancɛ b'aw ye, n'a y'a sɔrɔ den t'u fɛ.
nka ni woloden b'u fɛ, o tuma aw ta ye tila naaniye kelen ye ka bɔ fɛn na, aw musow ye min to, u ka sarankannaw bɔlen kɔfɛ ciyɛn na, u bɛ sarankanna min kɛ, walima u kannajuruw.
aw furumusow fana niyɔrɔ ye ciyɛn tila naaniye kelen ye, fɛn na, aw (sara) ka min to, ni y'a sɔrɔ woloden t'aw fɛ.
nka ni y'a sɔrɔ denw b'aw fɛ, o tuma u niyɔrɔ bɛ kɛ tila seeginye kelen ye, ka bɔ fɛn na, aw ye min to, aw ka sarankannaw bɔlen kɔfɛ ciyɛn na, aw bɛ sarankanna min kɛ, walima aw kannajuruw (saralen kɔ).
ni banbaatɔ kɛra cɛ ye, walima muso, min ciyɛn bɛ ta dankelensaya la,<fn> 1: Dankelensaya: o kɔrɔ: mɔgɔ min bangebaga cɛmanw tɛ yen, den fan si t'a fɛ fana. Nka balima kɔni bɛ se ka ye a fɛ.
</fn> k'a sɔrɔ balimakɛ kelen b'a fɛ, walima balimamuso kelen, (ani min bɛ ba dama na) o tuma tila wɔɔrɔye kelen bɛ di olu kelen kelenna bɛɛ ma, nka n'u cayara o ye, o tuma u bɛ kɛ jɛbagaw ye tila sabaye kelen na. Sarankanna bɔlen kɔfɛ ciyɛn na, a ye sarankanna min kɛ, walima kannajuruw saralen kɔfɛ, juru minnu ma dabɔ tɔɔrɔ kama (ciyɛntabagaw la).
nin (ciyɛntilacogo) filɛ sarankanna ye ka bɔ Ala yɔrɔ.
Ala ye Dɔnnibaga ye masa muɲunnen don.
13.
o filɛ Ala ka dancɛw ye<fn> 2: Ala ka dancɛw: Kiiti minnu fɔra falatɔw ka kow la, ani sarankannaw ani jurusaraw ani ciyɛn tilacogow, o minnu fɔra suran in kɔnɔ.
</fn> ni mɔgɔ min tugura Ala n'a kira la, Ala b'o don alijinɛw kɔnɔ, kɔjiw bɛ boli min jukɔrɔ, u bɛ dumɛ o kɔnɔ.
o filɛ niyɔrɔ belebele ye.
14.
ni mɔgɔ min ye Ala n'a Kira sɔsɔ, ka Ala ka dancɛw kɔsagon, Ala b'o tigi don tasuma kɔnɔ, o bɛ dumɛ o kɔnɔ, dɔgɔyama ɲankata b'o ye.
15.
muso minnu bɛ jɛnɛya wale kɛ, aw ka silamɛmusow la, a' ye mɔgɔ naani seereya u kan aw la, n'olu ye seereya kɛ tuma min na, a' ye muso ninnu minɛ ka sigi so kɔnɔ, fo ka taa saya s'u ma, walima Ala ka sira wɛrɛ k'u ye<fn> 1: Nin haya in kiiti wulila ni haya wɛrɛ kiiti ye, min b'a suran 24 kɔnɔ haya 2nan, ni kabalabon ye.
</fn> 16.
cɛ fila mana kakalaya wale kɛ aw cɛma,<fn> 2: Cɛ fila ka kakalaya, o ye gɔrijɛgɛninya ye, nka dɔnnibaa wɛrɛw ye kumaw fɔ haya in na, min tɛ nin ye.</fn> a' y'u fila tɔɔrɔ.
o tuma n'u tuubira ka ɲɛni kɛ, a' y'a' kɔdon u ma k'u to yen!
aw k'a dɔn ko Ala kɛra tuubiminɛbaga ye masa hinɛbaga don.
17.
a' k'a dɔn tuubi bɛ Ala bolo mɔgɔw ye, minnu bɛ jugumanw kɛ kodɔnbaliya kɔnɔ, o kɔfɛ ka tuubi waati surun kɔnɔ.
olu kɔni; Ala b'olu ka tuubi minɛ, Ala kɛra Dɔnnibaga ye Kodɔnbaga don.
18.
nka tuubi tɛ mɔgɔw ye, minnu bɛ jugumanw kɛ fo tuma min na saya nana se u dɔ la kelen ma, o k'a fɔ: " i k'a dɔn ne tuubira sisan sa " ani fana (tuubi tɛ mɔgɔw ye) minnu bɛ sa k'u kafirilama to.
olu kɔni, anw ye ɲankata labɛn u ye, min dimi ka bon.
19.
Hee aw mɔgɔ minnu limaniyana, a tɛ daga aw ye ka musow ta ciyɛn na diyagoya la.
aw kana u bali furu la (cɛ wɛrɛ ma). walasa aw ye min d'u ma, k'o dɔ bɔɔsi u la. Fo n'u ye ko cɛjugu bangelen kɛ.
a' ye furumusow minɛ koɲuman.
n'u goyara aw ye, a bɛ se ka kɛ, fɛn dɔ bɛ goya aw ye, Ala bɛ hɛɛrɛ caman k'o la.
20.
n'a' b'a fɛ ka furumuso dɔ falen dɔ nɔ na, o dun y'a sɔrɔ aw ye nafoloba di u dɔ la kelen ma, o tuma aw kana fosi minɛ o la tun.
Yala aw bɛ o minɛ nkalonfin kan, ani jurumu bangelen kan.
21.
aw b'o minɛ cogodi, k'a sɔrɔ aw dɔ sera dɔ ma kaban, u dun ye layidu gɛlɛn minɛ aw bolo.
22.
aw kana musow furu, aw wolofaw ye minnu furu.
fo min kɛra ka tɛmɛ, aw k'a dɔn o kɛra ko cɛjugu ye ani tigɛnnako, ani o taasira in cɛjuguyara haali.
23.
aw wolobaw haramuna aw ma, an'aw denmusow, an'aw balimamusow, an'aw tɛnɛmusow, an'aw bɔlɔw<fn> 1: Bɔlɔ ye mɔgɔ woloba balimamuso ye.</fn> , an'aw balimakɛw denmusow, an'aw balimamusow denmusow, ani muso minnu kɛr'aw baw ye, bawo u ye sin di aw ma, ani muso minnu kɛr'aw balimamusow ye sinkelenmin sababu fɛ, an'aw furumusow wolobaw, an'aw donna ni muso minnu ye cɛso la, olu ka cɛwɛrɛden musomanw, minnu bɛ aw ka lamɔ kɔnɔ, nka n'a y'a sɔrɔ aw ma don n'u ye cɛso la fɔlɔ, u ka cɛwɛrɛ denw furuli tɛ jurumu y'aw kan. An'aw denkɛw ka furumusow, denkɛ minnu bɔra aw yɛrɛw solo la. ani ka balimamuso fila kafo furu kɔnɔ ɲɔgɔn kan, fo minnu kɛra ka tɛmɛ, aw k'a dɔn Ala kɛra Hakɛtobaga ye masa hinɛbaga don.
24.
ani muso furucɛtigiw<fn> 1: Muso minnu bɛ furu la.</fn> , fo n'a kɛr'a' ka ɲɛnamaminɛjɔnmusow ye.
nin ye Ala ka sariya sɛbɛnnen y'aw kan.
nin fɔlenw kɔfɛ muso tɔw dagara aw ye, n'a' b'u ɲini n'aw ka nafolow ye aw furukɛlama, a kana kɛ aw jɛnɛyakɛtɔ ye dɛ.
n'aw ye daamu ta u min na, a' y'u furufɛn di u ma, diyagoya la.
n'aw jɛnna ɲɔgɔn ye fɛn min na, jurumu t'aw kan o la, furufɛn diyagoyalen kɔfɛ kɔni.
a' k'a dɔn ko Ala kɛra Dɔnnibaga ye Kodɔnbaga don.
25.
ni mɔgɔ min ma musakafɛn sɔrɔ aw la, ka hɔrɔnmuso limaniyalenw furu, o tigi ka aw la bololamɔgɔ musoman limaniyalen dɔ furu.
Ala de y'aw ka limaniya dɔnbagaba ye, aw dɔ bɔra dɔ la.
a y'u furu n'u somɔgɔw ka jɛn ye, a' k'u furufɛn di u ma kɛcogo ɲuman na, o k'a sɔrɔ yɛrɛtangabaamusow don, jɛnɛyakɛbagaw tɛ, kamalentigɛlaw fana tɛ dogo la.
1 O tuma n'u donna furu la tuma min na, n'u ye jatɔya kɛ o kɔ, o tuma ɲankata min bɛ da hɔrɔnmuso cɛtigi kan, o tilancɛ bɛ da u kan. O (jɔnmusofuru) bɛ mɔgɔ ye, min siranna furubaliya dɛgun ɲɛ aw la.
nka n'aw sabalila (fo aw ka hɔrɔnmuso furufɛn sɔrɔ) o de ka di aw la.
Ala ye hakɛtobaga ye hinɛ masa don.
26.
Ala b'a laɲini ka bangeli k'aw ye, k'aw kana ka taa mɔgɔw ka siraw ma, minnu kɔnn'aw ɲɛ, ka tuubi min'aw ma.
Ala ye dɔnnibaga ye Kodɔnbaga don.
27.
Ala b'a laɲini ka tuubi minɛ aw ma, nka mɔgɔ minnu bɛ tugu u ni dungɔw kɔ, olu b'a laɲini aw ka jɛgɛn jɛgɛnni belebele la.
